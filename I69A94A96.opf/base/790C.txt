༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
WOOEGS1016994
ImageGroup:
ISBN:
100EGS1016996
n/a
LCCN:
n/a
Title:
དུས་འཁོར་ཆོས་འབྱུང་ཨིནྡར་ནཱི་ལའི་ཕྲ་ཚོམ་
dus 'khor chos 'byung in+dra ni la'i phra tshom
Author:
བློ་གྲོས་དོན་ཡོད་
blo gros don yod
n/a
Descriptor:
Original Publication:
n/a;n/a
mirik
Place:
Publisher:
'bo dkar nges don chos 'khor gling gi bla spyi spar bskrun zhus
2005
Date:
Volume:
Total Volumes:
TBRC Pages:
12
n/a
Introductory Pages:
Text Pages:
Scanning Information:
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006.



བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་
རྒྱལ་པོ་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་
བརྗོད་པ་ཐུབ་བསྟན་མཛེས་པར་བྱེད་པའི་རྒྱན་
ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་
བཞུགས་སོ།།
སྟོད་མངའ་རིས་འབོ་དཀར་དགོན་གྱི་མཁན་པོ་བློ་གྲོས་དོན་ཡོད་ཀྱིས་བརྩམས།



བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་
རྒྱལ་པོ་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་
བརྗོད་པ་ཐུབ་བསྟན་མཛེས་པར་བྱེད་པའི་རྒྱན་
ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་
བཞུགས་སོ།།



འབོ་དཀར་ངེས་དོན་ཆོས་འཁོར་གླིང་གི་བླ་སྤྱིས་སྤར་བསྐྲུན་ཞུས།
Written by Venerable Khenpo Lodro Donyod Rinpoche
Published by Bokar Ngedon Chokhor Ling
P.O.Mirik - 734 214
Dist. Darjeeling (W.B.)
India
Text entry and design by Acharya Sherab Gyaltsen Negi
© Bokar Ngedon Chokhor Ling, 2005
All rights reserved. No part of this book may be reproduced in any form
without prior permission in writing from the publisher.



དཀར་ཆག
མངོན་བརྗོད་་་་་་་་་
མཆོད་པར་བརྗོད་པ་དང་བཤད་པ་ར་དམ་བཅའ་བ་
1
]
སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ་ལ། །
སྐ
སརྒ་དང་པོ།
སྤྱིར་འཇིག་རྟེན་གྱི་ཁམས་སུ་སངས་རྒྱས་འབྱོན་ཚུལ་་་་་་་་་་་་་་་་07
བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ་
...….….…....... 67
སརྒ་གཉིས་པ། ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་
དར་བའི་ཚུལ་ལ།
ཐེག་པ་ཐུན་མོང་དུ་གྲགས་པའི་བཀའ་བསྡུ་རིམ་པ་གསུམ་བྱུང་ཚུལ་་་་་་་་་་་་་ 59
ཐུན་མིན་ཐེག་ཆེན་གྱི་བཀའ་བསྡུ་བཤད་པ་་་་་་་་
བསྟན་པ་དེ་ཉིད་གང་ལ་གཏད་ཅིང་འཛིན་པར་བྱེད་པའི་སྐྱེས་བུ་ཇི་ལྟར་བྱོན་
ཚུལ་ལ། ཐུན་མོང་དུ་གྲགས་པའི་བསྟན་པའི་གཏད་རབས་སོགས་ལས་བརྩམས་
ཏེ་ཉན་ཐོས་ཀྱི་སྡེ་སྣོད་ཕལ་ཆེར་སྤྱོད་པའི་སྐབས་་་་་་་་
ཐེག་ཆེན་ཐུན་མོང་བའི་སྡེ་སྣོད་ཇི་ལྟར་བྱུང་ཞིང་དེ་འཛིན་པར་བྱེད་པའི་སློབ་
དཔོན་གྲགས་ཆེ་བ་རྣམས་བྱོན་ཚུལ་་་་་
ཐུན་མིན་སྔགས་ཀྱི་སྡེ་སྣོད་ཇི་ལྟར་བྱུང་ཞིང་དེ་འཛིན་པར་བྱེད་པའི་གྲུབ་པའི་སློབ་ །
དཔོན་རྣམས་བྱོན་ཚུལ་་
124
.............….. 7O



དཀར་ཆག
སརྒ་གསུམ་པ། རྒྱལ་བའི་བསྟན་པ་རིན་པོ་ཆེ་དེ་ཉིད་གངས་ཅན་གྱི་ལྗོངས་སུ་ཇི་ལྟར་
བྱོན་པ་ལ།
བསྟན་པ་སྔ་དར་གྱི་སྐབས་
བསྟན་པ་ཕྱི་དར་གྱི་སྐབས་་་་
་་་་་༌་་་་་་་་་་་་་་་་་་ 168
་་་་་་་་་་་་་་་་་་་་་་་.. 178
སརྒ་བཞི་པ། ལུང་རྟོགས་བཤད་སྒྲུབ་ཀྱི་བཀའ་བབས་ཇི་ལྟར་བྱུང་ཚུལ་བྱེ་བྲག་ཏུ་སྨོས་པ་ལ།
བཤད་རྒྱུན་གྱི་བཀའ་བབས་མདོ་ཙམ་བཤད་པ་
........ 187
...
189
..… 212
249
སྒྲུབ་བརྒྱུད་ཀྱི་བཀའ་སྲོལ་བྱོན་ཚུལ་རྒྱས་པར་བཤད་པ་ལས།
དང་པོ། གསང་སྔགས་རྙིང་མའི་བཀའ་སྲོལ་བྱོན་ཚུལ་་་་་་་་་
གཉིས་པ། བཀའ་གདམས་རྙིང་མ་དང༌། གསར་མའི་རིང་ལུགས་བཤད་་་་་་་་་་ 206
གསུམ་པ། རྗེ་བཙུན་ས་སྐྱ་པའི་བཀའ་སྲོལ་བྱོན་ཚུལ་་་་་་་
བཞི་པ། མཉམ་མེད་འགྲོ་མགོན་བཀའ་བརྒྱུད་པའི་རིང་ལུགས་བཤད་་་་་་་
ལྔ་པ། དཔལ་ལྡན་ཤངས་པ་བཀའ་བརྒྱུད་ཀྱི་རིང་ལུགས་བཤད་པ་
དྲུག་པ། དམ་ཆོས་སྡུག་བསྔལ་ཞི་བྱེད་དང༌། དེའི་ཡན་ལག་གཅོད་ཡུལ་
གྱི་རིང་ལུགས་བཤད་པ་་་་་་
བདུན་པ། རྡོ་རྗེ་རྣལ་འབྱོར་སྦྱོར་བ་ཡན་ལག་དྲུག་གི་བཀའ་སྲོལ་ཇི་ལྟར་བྱོན་ཚུལ་་་་་ 288
བརྒྱད་པ། རྡོ་རྗེ་གསུམ་གྱི་བསྙེན་སྒྲུབ་ཀྱི་བཀའ་སྲོལ་བྱུང་ཚུལ་
• ་་་་་་་་་་
265
བ.…......
278



དཀར་ཆག
་་་་་་་་་་་་༌་་་་་་་༌༌་་་་༌༌་་༌་་་་་་་ 323
སྐབས་གཉིས་པ་བྱེ་བྲག་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ལ།
སརྒ་དང་པོ། སྟོན་པ་ཤཱཀྱ་སེང་གེས་རྒྱུད་འདི་ཇི་ལྟར་གསུངས་ཚུལ་་་་་་་་་་་་་་་ 298
སརྒ་གཉིས་པ། སྡུད་པ་པོས་ཇི་ལྟར་བསྡུས་ཚུལ་་་་་་་་་
སརྒ་གསུམ་པ། དུས་ཀྱི་འཁོར་ལོའི་རྒྱུད་ཀྱི་ཆེ་བ་མདོ་ཙམ་བསྟན་པ་་་་་་ 335
སརྒ་བཞི་པ། རྒྱུད་འདིའི་བརྗོད་བྱའི་ལུས་རྣམ་བཞག་བསྟན་པ་་་་་་་་ 343
སན་ལྔ་པ། རྒྱུད་འདི་ཇི་ལྟར་འཆད་པའི་ཚུལ་བསྟན་པ་་་་་
སརྒ་དྲུག་པ། དུས་ཀྱི་འཁོར་ལོའི་ལུགས་ཀྱི་འཇིག་རྟེན་གྱི་རྣམ་བཞག་་་་་་་་་་་་ 359
སརྒ་བདུན་པ། བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས་་་་་་་་་་་་་་་་་་ 375
སརྒ་བརྒྱད་པ། བྱང་ཕྱོགས་ཤམྦྷ་ལ་ནས་འཕགས་པའི་ཡུལ་དུ་དུས་ཀྱི་འཁོར་ལོའི་རྒྱུད་
འགྲེལ་བ་དང་བཅས་པ་ཇི་ལྟར་བྱོན་ཚུལ་དང་། དེ་ལས་བོད་དུ་ཇི་ལྟར་
བརྒྱུད་ཚུལ་སྤྱི་ཙམ་བསྟན་པ་
... 424
352
སརྒ་དགུ་པ། ཀུན་མཁྱེན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་
བརྒྱུད་རིམ་གྱི་རྣམ་ཐར་དང་། ཆོས་བརྒྱུད་འདི་ཉིད་མདོ་ཁམས་སྨད་ཀྱི་
ཕྱོགས་སུ་ཇི་ལྟར་དར་ཚུལ་མདོ་ཙམ་སྨོས་པ་ལས། དང་པོ།
པཎྜི་ཏ་ཟླ་བ་མགོན་པོ་སོགས་བླ་མ་བརྒྱུད་རིམ་གྱི་རྣམ་ཐར་སྤྱི་ཙམ་བསྟན་པ་་་་་ 439
ཀུན་སྤངས་ཆེན་པོ་ཞང་ཐུགས་རྗེ་བརྩོན་འགྲུས་ཀྱི་རྣམ་ཐར་་་་་་
བྱང་སེམས་ཆེན་པོ་རྒྱལ་བ་ཡེ་ཤེས་ཀྱི་རྣམ་ཐར་་་་་་
མཁས་བཙུན་ཆེན་པོ་ཡོན་ཏན་རྒྱ་མཚོའི་རྣམ་ཐར་་་་
445
447
ཤར་་་
448
མཐར



དཀར་ཆག
ཀུན་མཁྱེན་ཆོས་ཀྱི་རྗེ་དོལ་པོ་བ་ཤེས་རབ་རྒྱལ་མཚན་གྱི་རྣམ་ཐར་་་་་་་་་་་་་་ 449
ཆོས་རྒྱལ་ཕྱོགས་ལས་རྣམ་རྒྱལ་གྱི་རྣམ་ཐར་་་་་
ཉ་དབོན་ཀུན་དགའ་དཔལ་གྱི་རྣམ་ཐར་
གྲུབ་ཆེན་ཀུན་དགའ་བློ་གྲོས་སོགས་བླ་མ་བརྒྱུད་རིམ་འགའི་རྣམ་ཐར་ཆེ་ལོང་
ཙམ་བསྟན་པ་་
རྗེ་བཙུན་ཀུན་དགའ་གྲོལ་མཆོག་དང། མཁན་ཆེན་ལུང་རིགས་རྒྱ་མཚོའི་རྣམ་
...................... 459
པ•-----------，
4
6
)
ཐར་་་
ཇོ་ནང་རྗེ་བཙུན་ཆེན་པོ་ཏཱ་ར་ནཱ་ཐའི་རྣམ་ཐར་་་
རྒྱལ་ཚབ་ཀུན་དགའ་རིན་ཆེན་རྒྱ་མཚོ་སོགས། བླ་མ་བརྒྱུད་རིམ་འགའི་རྣམ་ཐར་
སྤྱི་ཙམ་བསྟན་པ་
་་་་་་་་་་་་་་་་་་་་་ 470
གཉིས་པ་ཆོས་བརྒྱུད་འདི་ཉིད་མདོ་ཁམས་སྨད་ཀྱི་ཕྱོགས་སུ་དར་ཚུལ་་་་་་་་་་ 473
སརྒ་བཅུ་པ། ཇོ་ནང་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་སྨིན་གྲོལ་གྱི་རྒྱུན་
རྣམས་མཉམ་མེད་དྭགས་པོ་བཀའ་བརྒྱུད་སོགས་དང་ཆུ་བོ་གཅིག་འདྲེས་
སུ་གྱུར་པའི་བླ་མ་བརྒྱུད་རིམ་གྱི་རྣམ་ཐར་ལས།
གྲུབ་བརྙེས་ཀུན་བཟང་དབང་པོའི་རྣམ་ཐར་་་
ཀཿཐོག་རིག་འཛིན་ཚེ་དབང་ནོར་བུའི་རྣམ་ཐར་་་་་
ཀུན་མཁྱེན་སི་ཏུ་ཆོས་ཀྱི་འབྱུང་གནས་ཀྱི་རྣམ་ཐར་་
འབེ་ལོ་ཙཱ་བ་ཟུར་མང་ཚེ་དབང་ཀུན་ཁྱབ་དང་། དབོན་སྤྲུལ་དབང་རྒྱལ་
རྡོ་རྗེའི་རྣམ་ཐར་་་
་༌་་་་་ 485
བ་་་་༌ 486
507
་་༌༌་༌་༌་་༌་་
513



དཀར་ཆག
་་་་་་་་་༌་་༌་་་་
514
519
523
དཔའ་བོ་གཙུག་ལག་ཆོས་རྒྱལ་གྱི་རྣམ་ཐར་་་་
༧རྒྱལ་དབང་ཀརྨ་པ་བཅུ་བཞི་ཐེག་མཆོག་རྡོ་རྗེའི་རྣམ་ཐར་་་་
ཀརྨ་འོད་གསལ་འགྱུར་མེད་ཀྱི་རྣམ་ཐ་་་་་་
འཇམ་མགོན་བློ་གྲོས་མཐའ་ཡས་ཀྱི་རྣམ་ཐར་
བྱམས་མགོན་ཏཱ་ཡི་སི་ཏུ་པདྨ་དབང་མཆོག་རྒྱལ་པོའི་རྣམ་ཐར་་་་་་
༧རྒྱལ་དབང་ཀརྨ་པ་སྐུ་ཕྲེང་བཅུ་དྲུག་པ་ཆེན་པོ་རིག་པའི་རྡོ་རྗེ་མཆོག་གི་རྣམ་
524
...… 536
ཐར་་་་
༌་་་་་་་་་་ 544
ཡང་བརྒྱུད་རིམ་གཞན་ཞིག་ཏུ། འཇམ་མགོན་བློ་གྲོས་མཐའ་ཡས་ཀྱིས་མཁན་
ཆེན་བཀྲ་ཤིས་འོད་ཟེར་ལ་གནང་བས། དེའི་རྣམ་ཐར་་་་་་་་་་་་་་་་་་་་་་་ 555
རྡོར་སློབ་བླ་མ་བཀའ་བརྒྱུད་བསྟན་འཛིན་དང། གྲུབ་དབང་ནོར་བུ་དོན་གྲུབ་
གཉིས་ཀྱི་རྣམ་ཐར་་་་་
༧སྐྱབས་རྗེ་ཀ་ལུ་རིན་པོ་ཆེ་ཀརྨ་རང་བྱུང་ཀུན་ཁྱབ་དཔལ་བཟང་པོ་མཆོག་གི་
རྣམ་ཐར་་་་
་་་་་་་་་་་་་་་་་་་་་་་་་ 560
འཇམ་མགོན་ཀོང་སྤྲུལ་རིན་པོ་ཆེ་སྐུ་ཕྲེང་གསུམ་པའི་རྣམ་ཐར་་་་་་་་་་་་་་་་་ 586
༧སྐྱབས་རྗེ་འབོ་དཀར་རིན་པོ་ཆེ་ཀརྨ་ངེས་དོན་ཆོས་ཀྱི་བློ་གྲོས་ཀྱི་རྣམ་ཐ་་་་་་ 594
སརྒ་བཅུ་གཅིག་པ། རྭ་བའི་ལུགས་ཀྱི་དུས་འཁོར་བརྒྱུད་རིམ་སྤྱིར་བསྟན་པ་ལས།
རྭ་ཆོས་རབ་སོགས་བརྒྱུད་བའི་བླ་མ་རྣམས་ཀྱི་རྣམ་ཐར་ཆེ་ལོང་ཙམ་བསྟན་པ་་་་ 608
ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱི་རྣམ་ཐར་་་་་་་
..................... 640



དཀར་ཆག
གོང་གསུམ་བདེ་ཆེན་པ་འཇམ་དབྱངས་ཆོས་ཀྱི་དཔལ་བའི་རྣམ་ཐར་་་་་་་་་་་་་་ 619
འཇམ་མགོན་བླ་མ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་རྣམ་ཐར་་་་་་་ 621
མཁས་གྲུབ་ཐམས་ཅད་མཁྱེན་པ་དགེ་ལེགས་དཔལ་བཟང་པོའི་རྣམ་ཐར་་་་་་་་ 631
བ་སོ་ཆོས་ཀྱི་རྒྱལ་མཚན་ནས་རིམ་བཞིན་བླ་མ་བརྒྱུད་རིམ་གྱི་མཚན་དང་། །
དེ་ལས་༧རྒྱལ་མཆོག་སྐུ་ཕྲེང་བདུན་པ་བློ་བཟང་བསྐལ་བཟང་རྒྱ་མཚོའི་
རྣམ་ཐར་་
་་་་་་་་་་་་་་་་་་་་་་ 635
པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་དཔལ་ལྡན་ཡེ་ཤེས་
་་་་་་་ 645
རྒྱལ་སྲས་བསྐལ་བཟང་ཐུབ་བསྟན་འཇིགས་མེད་རྒྱ་མཚོ་སོགས་བརྒྱུད་པའི་
བླ་མ་རྣམས་ཀྱི་མཚན་དང་། དེ་ལས་འཇམ་མགོན་རྒྱལ་བའི་རྒྱལ་ཚབ་ཡོངས་
འཛིན་གླིང་སྤྲུལ་རྡོ་རྗེ་འཆང་ཐུབ་བསྟན་ལུང་རྟོགས་རྣམ་རྒྱལ་ཕྲིན་ལས་
དཔལ་བཟང་པོའི་རྣམ་ཐར་་་་
ཀྱི་རྣམ་ཐར་་་་
་་་་་་་༌་་༌. 652
སརྒ་བཅུ་གཉིས་པ། བྱེ་བྲག་ལྷར་བཅས་སྲིད་ཞིའི་གཙུག་ནོར་༧གོང་ས་༧སྐྱབས་མགོན་
༧རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་སྐུ་ཕྲེང་བཅུ་བཞི་
པ་ཆེན་པོ་མཆོག་གི་རྣམ་ཐར་
...་་་་་་་་་་ 661
སྦྱར་བྱང་སྨོན་ཚིག་བཅས་་་་་་་་་་
720
viii



THE DALAI LAMA
༄༅། །འབོ་དཀར་དགོན་གྱི་མཁན་པོ་མང་ཐོས་ཚུལ་ཁྲིམས་ཀྱི་ནོར་ལྡན་བློ་གྲོས་དོན་ཡོད་ནས་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ལེའུ་བཅུ་དྲུག་གི་བདག་ཉིད་ཅན་ཞིག་འབད་
པ་ལྷུར་བླང་གིས་འབྲི་རྩོམ་ཟིན་ཏེ་སྤར་སྐྲུན་བྱ་རྒྱུ་ཡིན་པར་ཡི་རང་དགའ་སྤྲོ་བརྟས།
དུས་ཀྱི་འཁོར་ལོའི་ཆོས་སྐོར་འདི་ནས་གསུངས་པའི་ཕྱི་དུས་ཀྱི་འཁོར་ལོ་ཞེས་པ་ཕྱི་སྣོད་ཀྱི་
འཇིག་རྟེན་ཉི་ཟླ་གཟའ་སྐར་དང་བཅས་པ་དང་། ནང་དུས་ཀྱི་འཁོར་ལོ་སྐྱེས་བུའི་ལུས་ཀྱི་རྩ་རླུང་
ཐིག་ལེ་བཅས་ཕྱི་ནང་གི་སྦྱང་གཞི་གཉིས་དང་། སྦྱོང་བྱེད་ལ་དབང་དང་བསྐྱེད་རྫོགས། སྦྱང་འབྲས་
དཔལ་དུས་ཀྱི་འཁོར་ལོའི་གོ་འཕང་སྟེ་ཕྱི་རོལ་གྱི་གནས་སྟངས་དང་ཆོས་མཐུན་སྦྱར་བའི་སྒོ་ནས་ནང་
གི་རྣམ་གཞག་རྣམས་ངེས་པར་བྱ་དགོས་པ་དང༌། དེ་རྣམས་ཤེས་པའི་ཡན་ལག་ཏུ་སྐར་རྩིས་དང་
དབྱངས་འཆར་སོགས་དང་། ནང་གི་ལུས་ཀྱི་རྣམ་གཞག་དང་མཐུན་པའི་ལམ་བསྒོམ་པས་སྐྱེད་རིམ་
དང་། རྫོགས་རིམ་སྦྱོར་བ་ཡན་ལག་དྲུག་ལ་བརྟེན་ནས་སྐུ་རྣམ་བཅས་སྟོང་གཟུགས་དང་། ཐུགས་
རྣམ་མེད་མཆོག་ཏུ་མི་འགྱུར་བའི་བདེ་ཆེན་གཉིས་ཟུང་དུ་འཇུག་པའི་མཐར་ཐུག་གི་གོ་འཕང་མངོན་
དུ་བྱ་ཚུལ་སོགས་མདོ་རྒྱུད་གཞན་དང་བཤད་སྲོལ་མི་འདྲ་བའི་ཤིང་རྟའི་སྲོལ་ཆེན་འདི་ནི་བོད་དུ་བརྒྱ་



THE DALAI LAMA
དེ
ཕྲག་ ༡༡ པའི་ནང་བྱོན་པ་ནས་བཟུང་ད་ལྟའི་བར་བོད་ཀྱི་ཆོས་བརྒྱུད་ཕལ་ཆེ་བའི་ནང་དར་ཁྱབ་
ཆེ་བར་བཞུགས་མུས།
དེས་ན་དུས་འཁོར་གྱི་སྐོར་དང་། དེ་འབྲེལ་ཆོས་འབྱུང་དང་རྣམ་ཐར་མང་པོ་ཞིག་བློ་གསར་
རྣམས་ལ་དཔེ་མང་འཚོལ་བའི་ངལ་བ་བསྟེན་མི་དགོས་པའི་གོ་བདེ་འདུས་གསལ་གྱི་ཚུལ་དུ་ཕྱོགས་
བསྡུས་བྲིས་རྩོམ་བགྱིས་པར་དོན་གཉེར་ཅན་དུ་མར་ཕན་ཐོགས་རྒྱ་ཆེར་འབྱུང་བའི་རེ་སྨོན་བཅས་
ཤཱཀྱའི་དགེ་སློང་བསྟན་འཛིན་རྒྱ་མཚོས་བོད་ལུགས་རབ་བྱུང་ ༡༧ ཤིང་སྤྲེལ། ཕྱི་ལུགས་ ༢༠༠༤
ཟླ་ ༤ ཚེས་ ༥ ཉིན་བྲིས་པ་དགེ་
A
ཅ1



སངས་
༄༅། །ན་མོ་གུ་རུ་བུདྡྷ་བོ་དྷི་ས་ཏྭེ་བྷྱ༔
དངོས་དང་དངོས་མེད་ལ་སོགས་མཐའ་དང་བྲལ་ཞིང་སྤྲོས་ཀུན་ཉེ་བར་ཞི་བ་དོན་དམ་ཆོས་
ཉིད་ཞི་བའི་དབྱིངས་ལས་མ་གཡོས་ཀྱང་། །
དངོས་འཛིན་འཁྲུལ་པས་བསླད་པའི་འགྲོ་རྣམས་སྲིད་པ་ཀུན་ཏུ་ཉེ་བར་འཕྱན་ལ་སྡུག་ཀུན་
ཞི་བའི་སྨན་མཆོག་ཟབ་དང་རྒྱ་ཆེའི་ཆོས། ། །
དངོས་དང་བརྒྱུད་ནས་གསུང་གི་གསང་བ་བསམ་མི་ཁྱབ་ཀྱིས་ཉེ་བར་བསྟན་པས་སྲིང་དང་
ཞི་བའི་འཇིགས་ཀུན་སེལ་མཛད་རྒྱལ་བ་གང་། །
དངོས་ཀུན་གནས་ལུགས་སྟོང་པར་གཟིགས་ཀྱང་འགྲོ་ལ་ཐུགས་རྗེས་ཉེ་བར་དགོངས་པས་
སྲིད་དང་ཞི་བའི་མཐའ་ལ་མི་གནས་དེར་ཕྱག་འཚལ། །
ཀེ་ལ་ཤ་ཡི་ཕྲེང་བས་ཡོངས་བསྐོར་སྔགས་ཀྱི་ཞིང་མཆོག་སྐབས་གསུམ་པ་ཡི་གྲོང་གི་རྗེས་
འགྲོ་བྱེ་བ་ཕྲག་ནི་དགུ་བཅུ་རྩ་དྲུག་གིས་མཚན་པའི། ། །
ཤམྦྷ་ལ་ཡི་གྲོང་གི་གཙོ་བོ་མཐོ་རིས་མཛེས་པའི་ཆ་ཀུན་ཉེར་བསགས་ཀ་ལཱ་པ་རུ་སེང་གེས་
བཏེག་པའི་གསེར་གྱི་ཁྲིར་བཞུགས་མི་ཡི་དབང་། །
ཟླ་བ་བཟང་དང་དེ་ལས་རིམ་བརྒྱུད་ཆོས་རྒྱལ་བདུན་དང་བྱོན་དང་འབྱོན་འགྱུར་མདའ་
མིག་གྲངས་ལྡན་རིགས་ལྡན་རྣམས་དང་ཚངས་དང་ལྷ་དབང་ལ་སོགས་ཀྱིས། །
དུམ་བུ་བཅུ་གཉིས་འཛིན་མའི་གཞི་ལ་རྒྱལ་བསྟན་ཉིན་བྱེད་ཀུན་ནས་བརྡལ་བས་ཡང་དག་
ལྟ་བའི་པད་ཚལ་རྒྱས་མཛད་ས་སྐྱོང་ཀུན་ལ་འདུད་ཕྱག་བརྩེགས། །



མཆོད་པར་བརྗོད་པ་དང་བཤད་པར་དམ་བཅའ་བ།
རྒྱུད་རྒྱལ་དུས་ཀྱི་འཁོར་ལོས་ཐོག་དྲངས་སྔགས་ཀྱི་སྦས་དོན་མཐར་ཐུག་གསལ་མཛད་བྱང་
ཆུབ་སེམས་འགྲེལ་ལ་སོགས་དཔག་ཏུ་མེད་པའི་རྒྱུད། །
ཤམྦྷ་ལ་རུ་བཞུགས་ཚུལ་ལྷག་པའི་ལྷས་བསྟན་མངོན་པར་ཤེས་སོགས་གྲུབ་པའི་མཆོག་
བརྙེས་ཙི་ལུ་པ་དང་དུས་ཞབས་ཆེ་བ་སོགས། །
ཞིང་དེར་བཞུད་དེ་རིགས་ལྡན་རྒྱལ་པོའི་ཐུགས་ཀྱི་བུམ་པར་ཡོངས་སུ་གཏམས་པའི་རྒྱུད་
ཀུན་ཉེར་དྲངས་རྫུ་འཕྲུལ་ཤུགས་ཀྱིས་ཡུད་ཙམ་དུ། །།
འཕགས་ཡུལ་སླར་བྱོན་དུས་ཀྱི་འཁོར་ལོའི་བཤད་དང་སྒྲུབ་པའི་བསྟན་པ་རིན་ཆེན་ཕྱོགས་
བཅུར་སྤེལ་མཛད་གྲུབ་པའི་སྐྱེས་མཆོག་རྣམས་ལ་འདུད། །
དེ་ལས་རིང་པོར་མ་སོང་བ་ན་གངས་རིའི་ལྗོངས་སུའང་དཔལ་ལྡན་དུས་ཀྱི་འཁོར་ལོ་ཡི། །
རྒྱུད་དང་རྒྱུད་འགྲེལ་ཆོས་སྐོར་ཇི་སྙེད་འཕགས་པའི་ཡུལ་ནས་སྔ་ཕྱི་དུས་སྐབས་ཐ་དད་དུ། །
ཉེ་བར་དྲངས་ཏེ་སྒྱུར་བཤད་ཉན་སྒོམ་གཏན་ལ་འབེབས་མཛད་སྤྲུལ་པའི་ལོ་པཎ་སྐྱེས་བུ་
ཚོགས། །
གྱི་ཇོ་ཙ་ཤོངས་རྭ་འབྲོ་ལ་སོགས་བཅུ་ཕྲག་གཉིས་ལྷག་བརྒྱུད་སྲོལ་ཀུན་ལ་མགོས་ཕྱག་
འཚལ། །
ཁྱད་པར་ད་ལྟའི་བར་དུ་རྒྱུད་འདི་ཡི། །
བཤད་སྒྲུབ་ཀ་ཆེན་མ་ཉམས་འདེགས་བཟོད་པའི། །
རྭ་འབྲོ་གཉིས་ཞེས་ཉི་ཟླ་ལྟར་གྲགས་པའི། །
བརྒྱུད་པའི་བླ་མ་སྤྱི་ལ་ཡང་ཡང་བསྔགས། །



མཆོད་པར་བརྗོད་པ་དང་བཤད་པར་དམ་བཅའ་བ།
བྱེ་བྲག་གཞུང་ལུགས་རིག་པའི་གནས་ཀུན་མ་ཐོས་པ་མེད་དེ་དག་ལས། །
མདོ་རྒྱུད་གཞུང་མང་གཞི་འགྱུར་མཛད་ཅིང་འགྱུར་ཟིན་རྣམས་ཀྱང་ལེགས་པར་འཆོས། །
འཆད་ཉན་སྒོམ་དང་རྩོམ་པའི་བཀའ་བབས་ཕྱི་རབས་རྣམས་ཀྱི་སྨྲ་བའི་སྒོ། ། །
ཀུན་ནས་གསལ་མཛད་ཐམས་ཅད་མཁྱེན་པ་བུ་སྟོན་ཞབས་ལ་ཕྱག་འཚལ་ལོ། །
རྒྱུད་སྡེ་རྒྱ་མཚོའི་མངའ་བདག་ཆེར་གྱུར་ཁྱད་པར་དུ་ཡང་དུས་འཁོར་གྱི། །
རྒྱུད་འགྲེལ་ཆེན་མོ་ལན་གྲངས་བཅུ་བདུན་ལེགས་པར་གསན་ཏེ་གཞན་ལ་ཡང་། །
རྒྱ་ཆེར་སྤེལ་ཚེ་དུས་ཀྱི་འཁོར་ལོ་དངོས་དང་མཚུངས་ཞེས་བླ་མ་ལྷས། །
བསྔགས་པའི་མེ་ཏོག་ཡང་ཡང་འཐོར་མཛད་ཆོས་ཀྱི་དཔལ་བའི་ཞབས་ལ་འདུད། །
ཕྱི་ནང་གཞན་གསུམ་དུས་ཀྱི་འཁོར་ལོའི་ཟབ་གསང་མ་ལུས་ཇི་བཞིན་དུ། །
མངོན་སུམ་གཟིགས་ཚེ་བཅོམ་ལྡན་དུས་ཀྱི་འཁོར་ལོ་ཉིད་ཀྱིས་ཞལ་བསྟན་ཏེ། །
ཟླ་བ་བཟང་དང་མཚུངས་ཞེས་ལུང་གིས་ཆེར་བསྔགས་དབང་ཕྱུག་བརྒྱད་ལྡན་པ། །
ཆོས་ཀྱི་རྒྱལ་པོ་བློ་བཟང་གྲགས་པ་ཡབ་སྲས་བརྒྱུད་པར་བཅས་ལ་འདུད། །
སྟོང་དང་རྟེན་འབྱུང་བྱང་ཆུབ་སེམས་དང་རིམ་པ་གཉིས་ལས་གཡོ་བ་མེད་བཞིན་ལུས་ཅན་
ཀུན་དང་ཁྱད་པར་གངས་ཅན་སྐྱེ་འགྲོ་རྣམས། །
ཐུགས་རྗེ་ཕྱག་གིས་ཉེ་བར་བཟུང་སྟེ་གསུང་གི་གསང་བ་བསམ་མི་ཁྱབ་སོགས་གྲོལ་བ་བཞི་
ལྡན་ལྷུན་འགྲུབ་ཕྲིན་ལས་རྨད་པོ་ཆེས། །
སྐད་ཅིག་རེར་ཡང་དཔག་མེད་སྐྱེ་འགྲོའི་སྡུག་ཀུན་ནད་ཀྱི་ཟུག་རྔུ་དྲུང་འབྱིན་སྨན་པ་ཆེ་



མཆོད་པར་བརྗོད་པ་དང་བཤད་པར་དམ་བཅའ་བ།
མཆོག་འགྲོ་བའི་རེ་སྐོང་ཡིད་བཞིན་ནོར། །
སྐྱེ་རྒུ་ཀུན་གྱི་མ་འདྲིས་གཉེན་གཅིག་ཐུགས་རྗེ་གཏེར་ཆེན་༧རྒྱལ་བའི་དབང་པོ་བསྟན་
འཛིན་རྒྱ་མཚོའི་༧ཞབས་ཀྱི་རྡུལ་ལ་སྤྱི་བོས་མཆོད། །
མདོ་དོན་མཐར་ཐུག་རྫོགས་ལྡན་ཆོས་མཆོག་གཞན་སྟོང་དབུ་མ་ཆེན་པོ་དང་། །
རྒྱུད་དོན་མཐར་ཐུག་ཟབ་ལམ་རྡོ་རྗེ་རྣལ་འབྱོར་སྦྱོར་བ་ཡན་ལག་དྲུག །
ངེས་དོན་མཐར་ཐུག་ཕྱིར་མི་ལྡོག་པ་རྡོ་རྗེ་མི་ཤིགས་ནཱ་ད་སྟེ། །
ཟབ་དོན་མཐར་ཐུག་ཇི་བཞིན་སྟོན་མཛད་དོལ་པོ་སངས་རྒྱས་ལ་ཕྱག་འཚལ། །
ཁ་ཊཾ་ག་དང་རུས་རྒྱན་ཅང་ཏེའུ་ཆང་སྣོད་ཐོགས་པ་ནག་པོའི་མིང་ཅན་རྣལ་འབྱོར་འབྱུང་
བར་འགྱུར་ཞེས་ལུང་གིས་བསྔགས་པ་བཞིན། །
འཕགས་པའི་ཡུལ་ན་གྲུབ་པའི་དབང་ཕྱུག་ཀཧྥ་པ་ཉིད་བྷོ་ཊའི་ལྗོངས་སུ་ཧེ་རུ་ཀ་དཔལ་
གསང་བདག་ངོ་བོའི་སྐུར་བཞེངས་ཏེ། །
མཐའ་དྲུག་ཚུལ་བཞིའི་སྒྲོམ་དུ་བཅིངས་པའི་རྒྱུད་སྡེ་རྒྱ་མཚོའི་ཟབ་གསང་གནད་ཀྱི་མདུད་
བརྒྱ་མ་ལུས་ཅིག་ཅར་བཀྲོལ་ནུས་ཁྱད་པར་དུ། །
ཕྱི་ནང་གཞན་གསུམ་དུས་ཀྱི་འཁོར་ལོའི་རྒྱུད་དོན་མཐའ་དག་ཐང་མར་བརྡལ་མཛད་
ཐམས་ཅད་མཁྱེན་པ་ཏཱ་ར་ནཱ་ཐའི་ཞབས་ལ་འདུད། །
གཟུངས་སྤོབས་གཏེར་བརྒྱད་ཡོངས་སུ་གྲོལ་བས་ཐུན་མོང་རིག་པའི་གཙུག་ལག་གཞུང་
དང་ཐུན་མིན་གསར་རྙིང་མདོ་སྔགས་ཀྱི། །



མཆོད་པར་བརྗོད་པ་དང་བཤད་པར་དམ་བཅའ་བ།
ཆོས་ཚུལ་རྒྱ་མཚོ་ཧུབ་གཅིག་གིས་འཐུང་རྣམ་དཔྱོད་ལྟོ་བར་སྐྱིལ་ཏེ་ཕྱི་རབས་རྣམས་ཀྱི་
བཙས་སུ་གདམས་པའི་དབྱིག །
མཛོད་ཆེན་རྣམ་ལྔའི་སྒོ་འཕར་ཕྱེས་ཏེ་འཆད་ཉན་སྒོམ་དང་སྨིན་གྲོལ་མཐའ་དག་ཕྱོགས་
བཅུར་སྤེལ་བས་རིས་མེད་ཀྱི། །
ཐུབ་བསྟན་ཡོངས་ཀྱི་བཤེས་གཉེན་གཅིག་པུ་རྒྱལ་བས་ལུང་ཟིན་བློ་གྲོས་མཐའ་ཡས་
ཞབས་ཀྱི་པདྨོ་ལ་ཕྱག་འཚལ། །
རབ་འབྱམས་ཞིང་དུ་སྒྱུ་འཕྲུལ་དྲྭ་བའི་སྐུ་ཡི་རོལ་གར་ཅིག་ཅར་སྟོན་ལ་དབང་ཞིང་གསུང་
-- དབྱངས་མི་ཟད་ཆོས་སྒོ་རབ་འབྱམས་ཅིག་ཅར་འབྱེད་ལ་དབང་། ། ༠
བདེ་སྟོང་ཟུང་འཇུག་ཐུགས་མཆོག་བདག་ཉིད་དབྱིངས་ཡེ་དབྱེར་མེད་ཕྱག་རྒྱ་ཆེ་ལས་རྟག་
ཏུ་མ་གཡོས་བཞིན་དུ་ཤེས་བྱའི་ཆོས་ཀུན་ཅིག་ཅར་གཟིགས་ལ་དབང་། །
བསྐལ་མང་གོང་ནས་ཚོགས་གཉིས་རྒྱ་མཚོའི་ཕ་རོལ་སོན་པས་ཡིད་བཞིན་ནོར་ལྟར་ཡོན་
ཏན་ལྷུན་རྫོགས་འགྲོ་བ་ཀུན་གྱི་རེ་འདོད་ཅིག་ཅར་སྐོང་ལ་དབང་། །
རྒྱལ་ཀུན་ཕྲིན་ལས་ཅིག་ཅར་སྒྱུར་ལ་དབང་མཛད་རྒྱལ་བའི་དབང་པོ་དུས་གསུམ་མཁྱེན་
སོགས་ཀར་རབས་རིམ་བྱོན་ཡབ་སྲས་བརྒྱུད་འཛིན་བཅས་ལ་སྤྱི་བོས་མཆོད། །
ཆོས་ཀུན་བདེན་མེད་སྒྱུ་མ་ལྟར་གཟིགས་བསྐྱེད་དང་རྫོགས་པའི་རིམ་པ་གཉིས་ལས་སྐད་
ཅིག་ཙམ་ཡང་མི་འདའ་བས། །
ཐ་མལ་སྣང་ཞེན་རྩད་ནས་ཞིག་སྟེ་སྟོང་གསལ་མ་འགག་གནས་ལུགས་རང་ཞལ་མངོན་དུ་
མཛད་པས་མ་རྟོགས་འགྲོར། །



མཆོད་པར་བརྗོད་པ་དང་བཤད་པར་དམ་བཅའ་བ།
དམིགས་མེད་སྙིང་རྗེས་རྗེས་སུ་བཟུང་ཞིང་གང་འདུལ་ཐབས་ཀྱིས་ཐར་པའི་ལམ་སྟོན་
འབྲེལ་ཚད་དོན་ལྡན་རྗེ་བླ་མ། །
ཁྱབ་བདག་རང་བྱུང་ཀུན་ཁྱབ་ཞབས་དང་དྷརྨའི་མཚན་ཅན་བྱང་ཆུབ་མ་ཐོབ་བར་དུ་སྙིང་གི་
དབུས་སུ་བསྟི། །
དངོས་དང་དངོས་མེད་མཐའ་ལས་འདས་ཀྱང་རྟག་ཏུ་རྣམ་པ་ཀུན་གྱི་མཆོག་དང་ལྡན་པའི་
སྟོང་པ་ཉིད། ། །
ཕྲ་རབ་རྡུལ་གྱི་ཆོས་ལས་འདས་ཀྱང་མཁའ་ལམ་དབང་པོའི་གཞུ་དང་པྲ་ཕབ་པ་ཡི་རང་
བཞིན་ཅན། །
གཅིག་དང་དུ་མའི་མཐའ་ལས་འདས་ཀྱང་སྒྱུ་འཕྲུལ་དྲྭ་བའི་དཀྱིལ་འཁོར་མ་ལུས་སྤྲོ་དང་
བསྡུ་བའི་བདག །
སྲིད་གསུམ་མ་ལུས་པ་ལས་འདས་ཀྱང་སྲིད་གསུམ་ལྷ་ཡི་འཁོར་ལོར་ལྷུན་གྲུབ་དུས་ཀྱི་
འཁོར་ལོས་སྐྱོངས། ། སཾ་
རྣམ་དག་ཚུལ་ཁྲིམས་གཙང་མའི་གཞི་བརླིང་ཏིང་འཛིན་བ་གམ་མངོན་པར་མཐོ་བའི་རྩེར། །
ཤེས་རབ་ནོར་བུ་ཏོག་གིས་ཉེར་མཛེས་སྲིད་དང་ཞི་བའི་འཇིགས་ཀུན་འཕྲོགས་བྱེད་པའི། །
སྲིད་པ་གསུམ་གྱི་མཆོད་སྡོང་གཅིག་པུ་ཐུབ་པའི་བསྟན་ལ་མཛེས་པར་བྱེད་པའི་རྒྱན། །
ཨིནྡྲ་ནཱི་ལའི་ཕྲ་ཚོམ་གྱིས་ནི་བདག་ཉིད་བསོད་ནམས་སྤེལ་ཕྱིར་བརྒྱན་པར་བྱ། །
ཞེས་རྩ་བརྒྱུད་ཀྱི་དཔལ་ལྡན་བླ་མ་དམ་པ་སོགས་ཡུལ་མཆོག་ཏུ་གྱུར་པ་རྣམས་ཀྱི་
ན



སྤྱིར་འཇིག་རྟེན་གྱི་ཁམས་སུ་སངས་རྒྱས་བྱོན་ཚུལ།
སྐུ་གསུང་ཐུགས་ཀྱི་གསང་བ་མི་ཟད་པའི་རྒྱན་གྱི་འཁོར་ལོའི་ཡོན་ཏན་གྱི་ཆ་ཤས་ལས་ཉེ་
བར་བརྩམས་ཏེ་མཆོད་ཅིང་བསྔགས་པ་དབྱངས་ཀྱི་རྒྱལ་མོ་ཏམྦུ་རའི་སྒྲ་ལས་ཡང་དག་པར་
དྲངས་པའི་ཚིགས་སུ་བཅད་པ་རྣམས་ཀྱིས་ལེགས་པར་སྡུན་བསུས་ཏེ། དེ་ལ་འདིར་བདེ་
བར་གཤེགས་པའི་རིང་ལུགས་སྤྱི་དང༌། བྱེ་བྲག་རྒྱུད་ཐམས་ཅད་ཀྱི་རྒྱལ་པོ་དཔལ་དུས་ཀྱི་
འཁོར་ལོའི་ཆོས་སྐོར་གྱི་བྱུང་བ་བརྗོད་བ་ཐུབ་བསྟན་མཛེས་པར་བྱེད་པའི་རྒྱན་ཨིནྡྲ་ནཱི་
ལའི་ཕྲ་ཚོམ་ཞེས་བྱ་བ་འདི་ཉིད་འཆད་པ་ལ་རེ་ཞིག་དྲན་པ་ཉེ་བར་འཇོག་པར་བྱའོ། །
དེ་ལ་བདེ་བར་གཤེགས་པའི་རིང་ལུགས་སྤྱིར་བསྟན་པའི་སྐབས་དང་། བྱེ་བྲག་
དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཅུང་ཟད་རྒྱས་པར་བསྟན་པ་སྟེ། སྐབས་
གཉིས་ལ་ནང་གསེས་སརྒ་བཅུ་དྲུག་ཏུ་ཕྱེས་ཏེ་རིམ་བཞིན་གླེང་བར་བྱ་བ་ལས། སྐབས་དང་
པོར་འོ་སྐོལ་གྱི་སྟོན་པ་མཉམ་མེད་ཤཱཀྱའི་དབང་པོའི་མཛད་པ་བསྟན་པ་དང་། དེའི་མདོ་
སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་བའི་ཚུལ་བརྗོད་པ་དང་།
བསྟན་པ་དེ་ཉིད་གངས་ཅན་གྱི་ལྗོངས་སུ་ཇི་ལྟར་བྱོན་ཚུལ་སྤྱིར་བསྟན་པ་དང་། དེ་ལས་
ལུང་རྟོགས་བཤད་སྒྲུབ་ཀྱི་བཀའ་སྲོལ་བྱེ་བྲག་ཏུ་སྨོས་པའི་སརྒ་བཞི་ལས། དང་པོ་ལའང་
གཉིས་ཏེ། སྤྱིར་འཇིག་རྟེན་གྱི་ཁམས་སུ་སངས་རྒྱས་འབྱོན་ཚུལ་མདོ་ཙམ་གླེང་བ་དང༌།
ཁྱད་པར་རང་ཅག་གི་སྟོན་པ་རྣམ་འདྲེན་བཞི་པ་སྟོན་པ་ཤཱཀྱའི་དབང་པོ་ཉིད་ཇི་ལྟར་བྱོན་
པའི་ཚུལ་གྱི་མཛད་པ་ལ་འཇུག་པ་ལས།
དང་པོ་ནི། དེ་ཡང་སྤྱིར་ན་སངས་རྒྱས་འཇིག་རྟེན་དུ་བྱོན་པ་ནི་ཨུ་དུམ་ཝ་རའི་མེ་
ཏོག་ལྟར་ཤིན་ཏུ་དཀོན་པར་གསུངས་ཤིང་། དེ་ཡི་རྒྱུ་མཚན་ཡང་སངས་རྒྱས་ཀྱི་ཞིང་ཡོངས་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
སུ་དག་པ་དང༌། སྨོན་ལམ་ཡོངས་སུ་རྫོགས་པ་དང་། གདུལ་བྱ་རྣམས་རྒྱུད་ཡོངས་སུ་
སྨིན་པ་སོགས་རྟེན་འབྲེལ་གྱི་སྒོ་དུ་མ་ཞིག་འགྲིགས་པ་ན་སངས་རྒྱས་འཇིག་རྟེན་དུ་འབྱོན་
པ་ཡིན་ལ། དེ་ལྟ་བུ་རྟེན་འབྲེལ་མཐའ་དག་འཛོམས་པར་དཀའ་བས་སངས་རྒྱས་འཇིག་
རྟེན་དུ་འབྱོན་པ་ནི་བརྒྱ་ལམ་ན་སྲིད་པ་ཙམ་མོ། །དེ་ཡང་སངས་རྒྱས་འབྱོན་པའི་བསྐལ་པ་
རྣམས་ནི་སྒྲོན་བསྐལ་དང་། མི་འབྱོན་པའི་བསྐལ་པ་རྣམས་ནི་མུན་བསྐལ་ཏེ་དེ་ནི་ཤིན་ཏུ་
མང་ལ། འོན་ཏེ་སྒྲོན་མའི་བསྐལ་པ་ནི་ཆེས་དཀོན་པ་ཡིན་པས་ན་ཡང་སངས་རྒྱས་འཇིག་
རྟེན་དུ་འབྱོན་པ་ནི་སྲིད་མཐའ་ཙམ་དུ་ཟད་ཀྱང་། བསྐལ་པ་འདི་ལ་སངས་རྒྱས་སྟོང་འབྱོན་
པས་བསྐལ་པ་བཟང་པོ་ཞེས་བརྗོད་པ་ཡིན་ཏེ། སྙིང་རྗེ་པད་མ་དཀར་པོའི་མདོ་ལས།
འཇིག་རྟེན་གྱི་ཁམས་མི་མཇེད་དེར་བསྐལ་པ་ཆེན་པོ་བཟང་པོ་ཞེས་བྱ་བ་འབྱུང་བར་འགྱུར་
ཏེ། ཅིའི་ཕྱིར་བཟང་པོ་ཞེས་བྱ་ན། བསྐལ་པ་ཆེན་པོ་བཟང་པོ་དེ་ལ་སེམས་ཅན་འདོད་
ཆགས་དང་། ཞེ་སྡང་དང་། གཏི་མུག་སྤྱོད་པ་རྣམས་ཀྱི་ནང་དུ་རྫོགས་པའི་སངས་རྒྱས་
བཅོམ་ལྡན་འདས་ཐུགས་རྗེ་ཆེན་པོ་དང་ལྡན་པ་སྟོང་འབྱུང་བར་འགྱུར་བའི་ཕྱིར་ཞེས་
སོགས་གསུངས་པ་བཞིན་ནོ། །དེ་ལྟར་བསྐལ་པ་བཟང་པོ་འདི་ཡི་སྐྱེ་རྒུ་རྣམས་ཚེ་ལོ་བཞི་
ཁྲིའི་དུས་སུ་སངས་རྒྱས་སྟོང་གི་ཐོག་མ་འཁོར་བ་འཇིག སུམ་ཁྲི་ལ་སེར་ཐུབ། ཉི་ཁྲི་ལ་
འོད་སྲུང་། བརྒྱ་པ་ལ་ཤཱཀྱ་ཐུབ་པ། བརྒྱད་ཁྲིའི་དུས་སུ་བྱམས་པ་འབྱོན་པ་སོགས་སངས་
རྒྱས་རེ་རེའི་ཡུལ་དང་། རིགས་དང་། འོད་དང་། ཡབ་དང་། ཡུམ་དང་། སྲས་དང་།
རིམ་གྲོ་བ་དང་། ཤེས་རབ་ཅན་དང་། རྫུ་འཕྲུལ་ཅན་གྱི་མཆོག་དང༌། འཁོར་དང་། སྐུ་
ཚེ་དང༌། བསྟན་པའི་གནས་ཚད་དང་། སྐུ་གདུང་སྟེ་དོན་བཅུ་གསུམ་བཅུ་གསུམ་དང་
བཅས་མདོ་སྡེ་བསྐལ་བཟང་ལས་ཞིབ་པར་གསུངས་ཤིང་། ཀུན་གྱི་མཐའ་མར་སངས་རྒྱས་
1. སྡེ་པར། ཆ༽ ༢༠༨ ན།



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ། །
དེ་དག་གི་སྐུ་ཚེ་ཕྲིན་ལས་གཅིག་ཏུ་བསྡོམས་པ་དེ་བཞིན་གཤེགས་པ་མོས་པའམ་སྣང་
མཛད་ཅེས་བྱ་བའི་འཇིག་རྟེན་གྱི་འདྲེན་པ་འབྱོན་པར་གསུངས་སོ། །
གཉིས་པ་རང་ཅག་གི་སྟོན་པ་རྣམ་འདྲེན་བཞི་པ་མཉམ་མེད་ཤཱཀྱའི་དབང་པོ་ཇི་
ལྟར་བྱོན་པའི་ཚུལ་ནི། དེ་ཡང་སྟོན་པ་ཐུགས་རྗེ་ཅན་འདི་ཉིད་དོན་དམ་པར། ཐོག་མ་མེད་
པའི་དུས་ནས་མངོན་པར་བྱང་ཆུབ་སྟེ་སངས་རྒྱས་དང་བྱང་ཆུབ་སེམས་དཔའི་རྣམ་པར་
འཕྲུལ་པས་འགྲོ་བའི་དོན་དུས་གསུམ་དུ་མཛད་ཅིང་། ལྷག་པར་རྩོད་ལྡན་ཚེ་ལོ་བརྒྱ་པ།
སྙིགས་མ་ལྔ་བདོ་བའི་འགྲོ་བ་རྣམས་ནི། སྤྱིར་ཕྱོགས་བཅུ་སངས་རྒྱས་དང་བྱང་ཆུབ་སེམས་
དཔའ་ཐམས་ཅད་དང་། ཁྱད་པར་བསྐལ་པ་བཟང་པོ་འདི་ལ་འབྱོན་པའི་སངས་རྒྱས་འཁོར་
བ་འཇིག་ནས། མོས་པའམ་སྣང་མཛད་ལ་ཐུག་གི་བར་ཐམས་ཅད་ཀྱིས་རང་རང་གི་ཞིང་
བཟུང་བ་ན། རྩོད་ལྡན་ཚེ་ལོ་བརྒྱ་པའི་དུས་ཀྱི་སེམས་ཅན་མ་རུངས་པ། ཆུ་རྒོད་ཅན་ཤིན་
ཏུ་གདུལ་དཀའ་བ། ཕ་ལ་ཕར་མི་འཛིན་པ། མ་ལ་མར་མི་འཛིན་པ། སློབ་དཔོན་ལ་
སློབ་དཔོན་དུ་མི་འཛིན་པ། དྲིན་ལན་ལོག་པར་འཇལ་བ་མ་རུངས་པ་དེ་དག་གདུལ་བར་
མི་ནུས་པས་སུ་ཞིག་འཇུག་ཅེས་ཐམས་ཅད་ཀྱིས་ཡལ་བར་བོར་བ་ན། སྟོན་པ་ཉིད་དེའི་ཚེ་
བྲམ་ཟེ་རྒྱ་མཚོའི་རྡུལ་ཞེས་བྱ་བའི་སྐྱེ་བ་ཞེས་པའི་སྐབས། དེ་བཞིན་གཤེགས་པ་རིན་ཆེན་
སྙིང་པོའི་སྤྱན་སྔར། ཕྱོགས་བཅུ་སངས་རྒྱས་ཐམས་ཅད་དཔང་དུ་བཞག་སྟེ་མཁྱེན་པར་
གསོལ་ནས། སྙིགས་མ་ལྔ་བདོ་བའི་སེམས་ཅན་དེ་རྣམས་སྙིང་རེ་རྗེ། དེ་དག་ང་འབའ་
ཞིག་གིས་འདུལ་བར་བྱའོ་ཞེས་དམ་བཅས་ཤིང་། སྨོན་ལམ་ཆེན་པོ་ལྔ་བརྒྱ་བཏབ་པ་ན།
དེ་བཞིན་གཤེགས་པ་རིན་ཆེན་སྙིང་པོ་དང་། ཕྱོགས་བཅུ་སངས་རྒྱས་ཐམས་ཅད་ཀྱིས་
མགྲིན་གཅིག་ཏུ་བདག་ཉིད་ཆེན་པོ་ཁྱེད་ནི་བྱང་ཆུབ་སེམས་དཔའ་ཐམས་ཅད་ཀྱི་ནང་ན་ཟླ་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
མེད་པ་སྟེ། མེ་ཏོག་ཐམས་ཅད་ཀྱི་ནང་ན་མཚུངས་པ་མེད་པ་མེ་ཏོག་པདྨ་དཀར་པོ་ལྟ་བུའོ་
ཞེས་རྒྱ་ཆེར་བསྔགས་སོ། །
དེ་ལྟ་བུ་འོ་སྐོལ་གྱི་སྟོན་པ་ཐུགས་རྗེ་ཅན་དེས་རྩོད་པའི་དུས་ཀྱི་གདུལ་བྱ་རྣམས་
ཀྱི་དོན་དུ་ཐོག་མར་བྱང་ཆུབ་མཆོག་ཏུ་ཐུགས་བསྐྱེད། བར་དུ་བསྐལ་པ་གྲངས་མེད་གསུམ་
ལ་སོགས་པར་ཚོགས་བསགས། མཐར་མངོན་པར་རྫོགས་པར་སངས་རྒྱས་པའི་ཚུལ་
བཅས་གསུམ་ལས། དང་པོ་ལ། ཐེག་དམན་པའི་ལུགས་དང་། ཐེག་ཆེན་པའི་ལུགས་
གཉིས་ལས།
དང་པོ་ནི། འདུལ་བ་ལུང་སྨན་གྱི་གཞི་ལས། ཀུན་དགའ་བོས།
འཇིག་རྟེན་གཙོ་བོ་རྣམ་འདྲེན་པ། །
ཐུབ་པ་ཁྱོད་ཀྱིས་བྱང་ཆུབ་ཐུགས། །
ཐོག་མར་གང་དུ་བསྐྱེད་པ་དག །
སྐལ་ལྡན་ཆེན་པོས་བདག་ལ་གསུངས། །
ཞེས་སོགས་ཞུས་པ་ན། དེ་ཉིད་”ལས།
སངས་རྒྱས་འདོད་ཆགས་བྲལ་ཐོས་ཤིང་། །
གླང་པོ་དྲེགས་པའི་ཤས་ཆེན་དང་། །
འཇིག་རྟེན་སྡུག་བསྔལ་གྱུར་མཐོང་ནས། །
1. སྡེ་པར། ཁ༽ ལྡེབ་ ༢༧༥ བ།
2. ཤོག་གྲངས་༢༧༦ བ།
10



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
ངས་ནི་བྱང་ཆུབ་སེམས་བསྐྱེད་དོ། །
ཞེས་སོགས་གསུངས་པ་ལྟར། སྔོན་འདས་པའི་དུས་ན་སྟོན་པ་ཉིད་རྒྱལ་པོ་འོད་ལྡན་ནམ་
རབ་གསལ་ཞེས་བྱ་བར་གྱུར་པའི་ཚེ། དེ་ལ་གླང་པོ་ཆེ་ཐལ་དཀར་གཟུགས་མཛེས་ཤིང༌།
ཡན་ལག་ཀུན་རྫོགས་པ་ཞིག་ཡོད་པ་དེ་ཉིད་འདུལ་སྦྱོང་མཁན་ལ་འདུལ་དུ་འཇུག་གོ །
དེས་ཀྱང་ལེགས་པར་བཏུལ་ཏེ་རྒྱལ་པོ་ལ་ཕུལ་ཞིང་། ནམ་ཞིག་ན་རྒྱལ་པོ་དང་འདུལ་སྦྱོང་
མཁན་གཉིས་གླང་པོར་ཞོན་ཏེ་རི་དྭགས་བཤོར་དུ་སོང་བའི་ཚེ། གླང་པོ་ཆེ་དེས་ནགས་ཀྱི་
གླང་མོའི་དྲི་ཚོར་བས་རྩེ་དགའི་བདེ་བ་རྗེས་སུ་དྲན་ཏེ་དེའི་རྗེས་སུ་རླུང་ལྟར་རྒྱུགས་པ་ན།།
དེ་དག་ཤིན་ཏུ་འཇིགས་ཤིང་སྐྲག་སྟེ་ཐབས་གཞན་མེད་པར་ཤིང་གི་ཡལ་ག་ལ་འཇུས་ཏེ་
བདེ་བར་བབ་བོ། །དེར་རྒྱལ་པོས་འདུལ་མཁན་ལ་སྨྲས་པ། ཁྱོད་ཀྱིས་གླང་པོ་ཆེ་མ་ཐུལ་
བ་ང་ལ་བྱིན་པ་ཅི་སོགས་བཀའ་བཀྱོན་པ་ན། བདག་གིས་འདིའི་ལུས་ནི་ཤིན་ཏུ་དུལ་བར་
བྱས་ཀྱི་སེམས་ནི་དེ་ལྟར་མ་ལགས་སོ་ཞེས་ཞུས་པར། རྒྱལ་པོས། འོ་ན་སེམས་འདུལ་བ་
གང་དག་ཡོད་པ་ཁྱོད་ཀྱིས་མཐོང་བ་དང་ཐོས་པ་བྱུང་ངམ་ཞེས་དྲིས་པའི་ལན་དུ། དེ་ནི་
སངས་རྒྱས་བཅོམ་ལྡན་འདས་སོ་ཞེས་གསོལ་བས། རྒྱལ་པོས་སངས་རྒྱས་ཀྱི་མཚན་ཐོས་
པའི་མོད་ལ་ཤིན་ཏུ་དད་པར་གྱུར་ཏེ་སྦྱིན་པ་བྱིན། བསོད་ནམས་ཅི་ཡང་བསགས་ཏེ། བླ་
ན་མེད་པའི་བྱང་ཆུབ་ཏུ་ཐུགས་བསྐྱེད་དེ། དེ་ཡང་། འདུལ་བ་ལུང་སྨན་གྱི་གཞི་ ལས།
སྦྱིན་པ་རྒྱ་ཆེན་གྱུར་པ་འདི་ཡིས་སུ། ། །
འགྲོ་བ་རང་བྱུང་སངས་རྒྱས་གྱུར་ནས་ནི། །
སྔོན་གྱི་རྒྱལ་བ་རྣམས་ཀྱིས་མ་བསྒྲལ་བའི། །
1. ཁ༽ ལྡེབ་༢༧༤ བ།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
སྐྱེ་བོའི་ཚོགས་རྣམས་བདག་གིས་བསྒྲལ་བར་བྱ། །
ཞེས་སོགས་སྨོན་ལམ་བཏབ་སྟེ་བྱང་ཆུབ་མཆོག་ཏུ་ཐུགས་བསྐྱེད་པར་གསུངས་སོ། །
གཉིས་པ་ཐེག་པ་ཆེན་པོའི་ལུགས་ལྟར་ན། སྙིང་རྗེ་ཆེན་པོ་པདྨ་དཀར་པོའི་མདོ་
ལས། རྒྱས་པར་འབྱུང་བའི་དོན་དྲིལ་ན། སྔོན་བསྐལ་པ་ཆེན་པོ་འཛིན་པ་ཞེས་བྱ་བའི་ཚེ་
ན། འཁོར་ལོས་སྒྱུར་པའི་རྒྱལ་པོ་རྩིབས་ཀྱི་མུ་ཁྱུད་ཅེས་པ་ཞིག་བྱུང་ཞིང་། དེའི་དུས་སུ་
སྟོན་པ་ཉིད་རྒྱལ་པོ་རྩིབས་ཀྱི་མུ་ཁྱུད་ཀྱི་མདུན་ན་འདོན་གྱི་གཙོ་བོ་བྲམ་ཟེ་རྒྱ་མཚོའི་རྡུལ་
ཞེས་བྱ་བར་གྱུར་ཏོ། །བྲམ་ཟེ་དེ་ལ་སྲས་རྒྱ་མཚོའི་སྙིང་པོ་ཞེས་བྱ་བ་ཞིག་བྱུང་སྟེ། དེ་ཉིད་
མངོན་པར་རྫོགས་པར་སངས་རྒྱས་ནས་མཚན་རིན་ཆེན་སྙིང་པོར་གྱུར་པ་དེ་ལ། རྒྱལ་པོ་
རྩིབས་ཀྱི་མུ་ཁྱུད་དང་རང་གི་སྲས་སྟོང་དང་བཅས་པས་འབྱོར་བ་བླ་ན་མེད་པས་མངོན་པར་
མཆོད་དེ་བྱང་ཆུབ་ཏུ་སེམས་བསྐྱེད་ཅིང་སྨོན་ལམ་བཏབ་པས། རྒྱལ་པོ་རྩིབས་ཀྱི་མུ་ཁྱུད་
ནི་བདེ་བ་ཅན་ན་ཚེ་དཔག་མེད་དུ་འཚང་རྒྱ་བར་ལུང་བསྟན། དེ་བཞིན་དུ་རྒྱལ་པོ་དེའི་སྲས་
སྟོང་དང་། ཁམས་ཀྱི་རྒྱལ་ཕྲན་དང་། བྲམ་ཟེ་རྒྱ་མཚོའི་རྡུལ་གྱི་སྲས་དང་། སློབ་མའི་
ཚོགས་ལ་སོགས་པ་སྲོག་ཆགས་བྱེ་བ་དུ་མས་བྱང་ཆུབ་ཏུ་སེམས་བསྐྱེད་དེ། དེ་བཞིན་
གཤེགས་པ་ལས་ལུང་བསྟན་པ་ཐོབ་བོ། །སྐྱེས་བུ་ཆེན་པོ་དེ་ཐམས་ཅད་ཀྱིས་དོར་བའི་
སྙིགས་མ་ལྔ་བདོ་བའི་ཤིན་ཏུ་གདུལ་དཀའ་བ་ཚེ་ལོ་བརྒྱ་པ་རྣམས་བདག་གིས་གདུལ་བར་
བྱའོ་ཞེས་བྲམ་ཟེ་རྒྱ་མཚོའི་རྡུལ་གྱིས་དེ་བཞིན་གཤེགས་པའི་སྤྱན་སྔར་སྨོན་ལམ་ཆེན་པོ་ལྔ་
བརྒྱ་བཏབ་པ་ན། དེ་བཞིན་གཤེགས་པས་དེ་ལ་མེ་ཏོག་གཞན་ལས་ཁྱད་པར་དུ་འཕགས་
པའི་སྙིང་རྗེ་པདྨ་དཀར་པོ་ལྟ་བུར་སྐྱེས་པས། མཚན་སྙིང་རྗེ་ཆེན་པོ་དང་ལྡན་པ་ཞེས་
1. ཆ༽ ༡༠ ༧ བ།
12



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
བཏགས་ཏེ། མི་མཇེད་འཇིག་རྟེན་གྱི་ཁམས་ན་སྐྱེ་རྒུ་ཚེ་ལོ་བརྒྱ་ཉི་ཤུ་ཐུབ་པའི་ཚེ་དེ་བཞིན་
གཤེགས་པ་ཤཱཀྱ་ཐུབ་པ་ཞེས་བྱ་བར་འགྱུར་བ་ལུང་བསྟན་པར་ཐོབ་ནས་བྱང་ཆུབ་མཆོག་ཏུ་
ཐུགས་བསྐྱེད་པར་གསུངས་ཏེ། མདོ་དེ་ཉིད་ ལས། ང་དེའི་ཚེ་དེའི་དུས་ན་དེ་བཞིན་
གཤེགས་པ་རིན་པོ་ཆེའི་སྙིང་པོའི་ཡབ་སྙིང་རྗེ་ཆེན་པོ་དང་ལྡན་པ་ཞེས་བྱ་བ་དེར་གྱུར་ཏོ། །
ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་གྱུར་པའི་དང་པོ་
ནི་དེ་ཡིན་ནོ། །ཞེས་གསུངས་སོ། །ཡང་ཐབས་ལ་མཁས་པ་ཆེན་པོ་སངས་རྒྱས་ཀྱི་དྲིན་
ལན་བསབ་པའི་མདོ་ལས། བྱང་ཆུབ་ཏུ་སེམས་བསྐྱེད་པ་ཞེས་བྱ་བའི་ལེའུ་སྟེ་བཞི་པ་
ནས་བསྟན་པའི་དོན་མདོར་བསྡུས་པར། དེ་ཡང་བསྐལ་པ་མང་པོའི་གོང་རོལ་དུ་སྟོན་པ་
འདི་ཉིད་སོ་སོའི་སྐྱེ་བོ་འཆིང་བ་ཀུན་དང་ལྡན་པའི་སྐབས་སུ་ལས་ཀྱི་དབང་གིས་མེའི་ཤིང་
རྟ་ཞེས་བྱ་བའི་དམྱལ་བར་སྐྱེས་ཏེ། གྲོགས་གཞན་ཞིག་དང་ལྷན་ཅིག་ཏུ་དམྱལ་བའི་སྲུང་
མ་ཨ་ཝང་གི་ཤིང་རྟ་འདྲེན་པའི་གྱད་དུ་གྱུར་ཅིང་། དམྱལ་སྲུང་ཨ་ཝང་དེ་ཉིད་ཤིང་རྟའི་
སྟེང་ན་ལྕགས་ཀྱི་དབྱུག་པ་ཐོགས་ཏེ་ཤིང་རྟ་འདྲེན་པ་གཉིས་ལ་བརྡེག་པས། ན་བའི་སྡུག་
བསྔལ་མི་བཟོད་བཞིན་དུ་ཇི་ལྟར་ནུས་པའི་སྟོབས་ཀྱིས་དྲངས་པའི་ཚེ། གྲོགས་ཉམ་ཆུང་
བས་དེ་ལྟར་འདྲེན་པར་མ་ནུས་པ་ལ། དམྱལ་བའི་སྲུང་མས་ལྕགས་ཀྱི་མདུང་རྩེ་གསུམ་པ་
དང་ཐོ་བས་བསྣུན་པས་སྡུག་བསྔལ་མི་བཟོད་པ་མྱོང་བ་ལ། གྱད་དེས་རང་གི་གྲོགས་ཀྱི་
སྡུག་བསྔལ་མཐོང་བས་སྙིང་རྗེ་རབ་ཏུ་རྒྱས་པའི་སེམས་སྐྱེས་ཏེ། སྲུང་མ་ཨ་ཝང་ལ། འདི་
ལ་སྙིང་རྗེ་ཅུང་ཟད་བསྐྱེད་ཅིག་སྨྲས་པས། དམྱལ་སྲུང་དེ་ཉིད་ཤིན་ཏུ་ཁྲོས་ཏེ་ལྕགས་ཀྱི་
མདུང་རྩེ་གསུམ་པ་གྱད་ཀྱི་གཉའ་བར་བཙུགས་པས་དེ་ཉིད་དུ་ཚེའི་དུས་བྱས་སོ། །དེར་
སྙིང་རྗེའི་སེམས་ཀྱི་མཐུས་བསྐལ་པ་བརྒྱའི་སྡིག་པ་བྱང་ཞིང་། བླ་མེད་བྱང་ཆུབ་ཏུ་སེམས་
1. ལྡེབ་ ༢༧༡ ན།
2. ཨ༔༽ ༡༡༧ བ།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
བསྐྱེད་དེ་ལྷ་ཡུལ་དུ་ཚེ་འཕོས་སོ། །དེ་ནས་རིང་ཞིག་ལོན་པ་ན་འཛམ་བུ་གླིང་གི་ལྷོ་ཕྱོགས་
ཀྱི་རྒྱུད་དུ་རྫ་མཁན་གྱི་བུ་ཁྱེའུ་སྣང་བྱེད་ཅེས་བྱ་བར་གྱུར་ཏེ། དེ་བཞིན་གཤེགས་པ་ཤཱཀྱ་
ཐུབ་ཆེན་ཞེས་བྱ་བའི་དྲུང་དུ་རྫའི་བུམ་པར་འཇམ་གྱིས་བཀང་བ་ཕུལ་ནས།
བདེ་བར་གཤེགས་པ་ཁྱེད་སྐུ་ཅི་འདྲ་དང་། །
སྐུ་ཚེའི་ཚད་ཀྱང་ཁྱེད་དང་ཅི་འདྲ་བ། །
མཚན་མཆོག་བཟང་པོ་ཁྱེད་དང་ཅི་འདྲ་བ། །
དེ་བཞིན་བདག་ཀྱང་དེ་དང་འདྲ་བར་ཤོག །
ཅེས་སྨོན་ལམ་བཏབ་ཅིང་བླ་ན་མེད་པའི་བྱང་ཆུབ་ཏུ་སེམས་བསྐྱེད་དོ། །མདོ་སྡེ་བསྐལ་
བཟང་ལས་ཀྱང་དེ་དང་མཚུངས་པར་གསུངས་ཏེ། དེ་ཉིད་ ལས།
ང་ནི་སྔོན་ཚེ་དམན་པར་གྱུར་པ་ན། །
དེ་བཞིན་གཤེགས་པ་ཤཱཀྱ་ཐུབ་དེ་ལ། །
འཇམ་གང་ཞིག་ནི་དབུལ་བར་བྱས་ནས་ཀྱང་། །
དང་པོར་བྱང་ཆུབ་ཏུ་ནི་སེམས་བསྐྱེད་དོ། །
ཞེས་སོ། །གཞན་ཡང་། རྒྱ་ཆེར་རོལ་པ་དང་། ཕུང་པོ་གསུམ་པའི་མདོ་དང་། མ་སྐྱེས་
དགྲའི་འགྱོད་པ་བསལ་བའི་མདོ་སོགས་ལས་ཀྱང་ཐུགས་བསྐྱེད་ཚུལ་མང་དུ་གསུངས་སོ། །
དེ་ལྟར་ཐོག་མར་ཐུགས་བསྐྱེད་པའི་ཚུལ་ཐེག་པ་ཆེ་ཆུང་གི་ཁྱད་པར་དང་། ཐེག་ཆེན་ཉིད་
ལའང་མདོ་སྡེ་རྣམས་སུ་མི་འདྲ་བ་དུ་མར་འབྱུང་བ་རྣམས་ནི། གདུལ་བྱའི་དུས་སྐབས་དང་
1. ཀ༽ ལྡེབ་༢༨༨ ན།
14



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
བསམ་པའི་ཁྱད་པར། སྨོན་འཇུག་དོན་དམ་གྱི་ཐུགས་བསྐྱེད་པའི་ཁྱད་པར་སོགས་དགོངས་
གཞི་མང་པོ་ཐ་དད་དུ་གསུངས་པ་ཡིན་ལ། དེ་དག་ཀྱང་དྲང་བའི་དོན་ཙམ་དུ་གསུངས་པ་
ཡིན་གྱི། ངེས་པའི་དོན་དུ། ཡབ་སྲས་མཇལ་བའི་མདོ་དཀོན་བརྩེགས་ ལས།
དཔའ་བོ་རྣམས་ནི་ཐབས་མཁས་ཏེ། །
སེམས་ཅན་རྣམས་ལ་ཐུགས་བརྩེ་ཞིང་། །
སེམས་ཅན་ཡོངས་སུ་སྨིན་མཛད་ཕྱིར། །
དཔའ་བོ་ཆེན་པོ་རྣམ་པར་འཕྲུལ། །
བྱེ་བ་བརྒྱད་ཅུར་རྒྱལ་བ་ཉིད། །
སངས་རྒྱས་ཉིད་དུ་བསྟན་གྱུར་ཀྱང་། །
ད་དུང་ཆོག་པའི་འདུ་ཤེས་བསལ། ། །
བྱང་ཆུབ་མཆོག་ཏུ་ཐུགས་ཀྱང་འཇུག །
སྟོང་གསུམ་དྲུག་ཅུ་རྩ་གཅིག་གི །
སངས་རྒྱས་ཞིང་རྣམས་དག་མཛད་པས། །
ཇི་ལྟར་ཐུབ་པ་ཐབས་མཁས་པ། །
རྒྱལ་བ་ཁྱེད་ནི་ཀུན་གྱིས་འཚལ། །
ད་དུང་དང་པོ་ཐུགས་བསྐྱེད་པར། །
དེ་དང་དེར་ནི་ཡོངས་བསྟན་ཏེ། །
ད་དུང་དུ་ཡང་འདྲེན་པ་ཁྱོད། །
སངས་རྒྱས་མང་པོ་སྟོན་པར་མཛད། །
.1. ང་༽ ལྡེབ་ ༣ ༣ ན།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཅེས་སོགས་མཐའ་ཡས་པར་འབྱུང་བའི་ཕྱིར་རོ། །
གཉིས་པ་ཚོགས་བསགས་ཚུལ་ལའང་ཐེག་དམན་དང་། ཐེག་ཆེན་གྱི་ལུགས་
གཉིས་ལས། དང་པོ་ནི། འདུལ་བ་ལུང་སྨན་གྱི་གཞི་ ལས།
སངས་རྒྱས་ཤཱཀྱ་ཐུབ་པ་ནས། །
འདྲེན་པ་ཡུལ་འཁོར་སྐྱོང་གི་བར། །
དེའི་བར་བདུན་ཁྲི་ལྔ་སྟོང་གི ། །
སངས་རྒྱས་རྣམས་ནི་ངས་མཆོད་དོ། །
ཞེས་སོགས་གསུངས་པ་ལྟར། གྲངས་མེད་དང་པོ་ལ་དེ་བཞིན་གཤེགས་པ་ཤཱཀྱ་ཐུབ་ཆེན་
ནས་བཟུང་། དེ་བཞིན་གཤེགས་པ་ཡུལ་འཁོར་སྐྱོང་གི་བར་སངས་རྒྱས་བདུན་ཁྲི་ལྔ་སྟོང་ལ་
བསྙེན་བཀུར་ཞིང་མཆོད་པས་མཉེས་པར་མཛད་དེ་ཚོགས་གཉིས་བསགས། དེའི་རྗེས་སུ།
སངས་རྒྱས་མར་མེ་མཛད་ནས་ནི། །
དབང་པོའི་རྒྱལ་མཚན་ཐུབ་པའི་བར། །
བདུན་ཁྲི་དྲུག་སྟོང་དག་གི་ནི། །
སངས་རྒྱས་རྣམས་ནི་ང་ཡིས་མཆོད། །
ཅེས་སོགས་ཀྱིས། གྲངས་མེད་གཉིས་པ་ལ། སངས་རྒྱས་མར་མེ་མཛད་ནས་བཟུང་སངས་
རྒྱས་དབང་པོའི་རྒྱལ་མཚན་ཐུབ་པའི་བར་སངས་རྒྱས་བདུན་ཁྲི་དྲུག་སྟོང་ལ་བསྙེན་བཀུར་
ཏེ་ཚོགས་གཉིས་བསགས་པར་བསྟན། དེ་ནས་གྲངས་མེད་གསུམ་པ་ལ། །
1. ཁ༽ ༢༧༥ བ།
16



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
སངས་རྒྱས་ལེགས་མཛད་ནས་བཟུང་སྟེ། །
སངས་རྒྱས་འོད་སྲུང་བར་དག་ཏུ། །
བདུན་ཁྲི་བདུན་སྟོང་ང་ཡིས་མཆོད། །
གྲངས་མེད་གསུམ་པོ་དེ་ལ་ནི། །
རྒྱལ་བ་ངས་ནི་མཆོད་བྱས་ཏེ། །
བྱང་ཆུབ་ཕྱིར་ནི་སྤྱོད་པ་ན། །
དེ་ཚེ་ང་ལ་སྐྱོ་སེམས་མེད། །
ཅེས་སོགས་གསུངས་པ་ལྟར་རོ། །ཡང་མཛོད་དུ་འདི་དང་ཅུང་ཟད་མི་འདྲ་བར་གསུངས་ཏེ།
རྣམ་གཟིགས་མར་མེ་རིན་ཆེན་གཙུག །
གྲངས་མེད་གསུམ་གྱི་ཐ་མར་བྱུང་། །
དང་པོ་ཤཱཀྱ་ཐུབ་པ་ཡིན། །
ཞེས་པ་ལྟར་ན། ཤཱཀྱ་ཐུབ་པ་ནས་རིན་ཆེན་གཙུག་ཏོར་བར་གྱི་གྲངས་མེད་དང་པོ་དང༌།
དེ་ནས་མར་མེ་མཛད་ཀྱི་བར་གྲངས་མེད་གཉིས་པ། དེ་ནས་རྣམ་གཟིགས་ཀྱི་བར་གསུམ་
པ་འདས་ཤིང་།
ཀུན་ལ་ཐམས་ཅད་སྙིང་རྗེ་ཡིས། །
སྦྱིན་པར་བྱས་པས་སྦྱིན་པ་རྫོགས། །
ཆགས་བཅས་ཡན་ལག་བཅད་ཀྱང་ནི། །
མི་འཁྲུགས་བཟོད་དང་ཚུལ་ཁྲིམས་ཀྱི། །



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
སྐར་རྒྱལ་བསྟོད་པས་བརྩོན་འགྲུས་ཀྱི། །
ཞེས་པས་དེའི་ཚེ་ཕར་ཕྱིན་དང་པོ་གསུམ་རྫོགས་པར་མཛད་དེ། དེ་ནས་མཚན་བཟང་གི་རྒྱུ་
བསྒྲུབ་པ་ལ་བསྐལ་པ་བརྒྱར་ཐོགས་པ་ལ། བྲམ་ཟེ་ཁྱེའུར་གྱུར་པ་ན་དེ་བཞིན་གཤེགས་པ་
སྐར་རྒྱལ་མེའི་ཁམས་ལ་སྙོམས་པར་ཞུགས་པ་ལ་ཤིན་ཏུ་དད་པས། རྐང་པ་ཡ་གཅིག་འགྲེང་
བའི་བརྩོན་འགྲུས་ཀྱིས་ཉིན་ཞག་བདུན་དུ་ཚིགས་སུ་བཅད་པའི་བསྟོད་པ། མདོ་སྡེ་ ལས།
སྐྱེས་བུ་ཁྱུ་མཆོག་ཁྱོད་འདྲའི་དགེ་སྦྱོང་ཆེན་པོ་གཞན་དག་ལྷ་ཡུལ་ས་ལ་མེད། །
འཇིག་རྟེན་འདི་ནའང་ཡོད་པ་མ་ཡིན་རྣམ་ཐོས་བུ་ཡི་གནས་ནའང་ཡོད་མ་ཡིན། །
ལྷ་ཡི་ཕོ་བྲང་གནས་མཆོག་དག་ནའང་ཡོད་མིན་ཕྱོགས་དང་ཕྱོགས་མཚམས་དག་ནའང་མེད། །
རི་དང་ནགས་སུ་བཅས་པའི་ས་སྟེང་རྒྱས་པ་ཀུན་ཏུ་ཡུལ་ཞིག་ག་ལ་ཡོད། །
ཅེས་པས་མངོན་པར་བསྟོད་པས་བསྐལ་པ་དགུའི་ཚོགས་འདུམས་ཤིང་བརྩོན་འགྲུས་ཀྱི་
ཕར་ཕྱིན་རྫོགས། དེ་ནས་བསྐལ་པ་དགུ་བཅུ་རྩ་གཅིག་འདས་པ་ན། གྲོང་ཁྱེར་ཉེར་
ལྡན་དུ་སངས་རྒྱས་འོད་སྲུང་བྱོན་པའི་ཚེ་བྲམ་ཟེའི་ཁྱེའུ་བླ་མར་གྱུར་པ་ཡན་ཆད་ཀྱིས་མཚན་
བཟང་གི་རྒྱུ་རྫོགས་པར་འདོད་དོ། །དེ་ནས་དགའ་ལྡན་གྱི་གནས་སུ་དམ་པ་ཏོག་དཀར་
དུ་འཁྲུངས་པ་ནི་སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའ་ཞེས་བྱའོ། །དེ་ཉིད་
ནས་ཛམྦུའི་གླིང་དུ་དོན་ཐམས་ཅད་གྲུབ་པ་ཞེས་བྱ་བའི་སྐྱེ་བ་བཞེས་པ་ནི་སྲིད་པ་ཐ་མ་པའི་
བྱང་ཆུབ་སེམས་དཔའ་ཞེས་བྱ་སྟེ། དེས་རྡོ་རྗེ་གདན་ལ་སྲོད་ཀྱི་དུས་སུ་བདུད་བཏུལ་ནས་
ཐོ་རེངས་རྡོ་རྗེ་ལྟ་བུའི་ཏིང་ངེ་འཛིན་རྒྱུད་ལ་བསྐྱེད་པས་བསམ་གཏན་དང་ཤེས་རབ་ཀྱི་ཕ་
རོལ་ཏུ་ཕྱིན་པ་རྫོགས་པར་བཞེད་དོ། །
1. ས༽ ལྡེབ་༢༠༤ ན།



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
གཉིས་པ་ཐེག་པ་ཆེན་པོའི་ལུགས་ནི། བྱང་ཆུབ་སེམས་དཔའི་སྡེ་སྣོད། དཀོན་
བརྩེགས་་སོགས་ནས་བསྟན་པའི་སྙིང་པོར། བསྐལ་པ་ཆེན་པོ་གྲངས་མེད་དང་པོ་ལ་
འཇུག་པའི་དུས་སུ་རྒྱལ་པོའི་ཕོ་བྲང་རྣམ་པར་རྒྱལ་བའི་རྒྱལ་མཚན་དུ། སྟོན་པ་འདི་ཉིད་
རྒྱལ་པོ་རྣམ་པར་རྒྱལ་བའི་སྲས་གཞོན་ནུ་བརྩོན་འགྲུས་སྤྱོད་ཅེས་བྱ་བར་གྱུར་ཏོ། །དེའི་ཚེ་
དེ་བཞིན་གཤེགས་པ་འོད་འཕྲོའི་ཕུང་པོ་ཆེན་པོ་ལས་བྱང་ཆུབ་སེམས་དཔའི་སྡེ་སྣོད་ཀྱི་
ཆོས་རྗེས་སུ་བསྟན་པ་མནོས་ཤིང་། དེ་བཞིན་གཤེགས་པ་འཁོར་དང་བཅས་པ་ལོ་བྱེ་བ་
ཕྲག་དྲུག་ཅུ་རྩ་དྲུག་ཏུ་བསྙེན་བཀུར་བགྱིས་པ་ནས་བརྩམས་ཏེ། བསྐལ་པ་གྲངས་མེད་པ་
གཅིག་ཏུ་ཚོགས་བསགས་པས་ས་དང་པོ་མངོན་དུ་མཛད་པ་ཡིན་ནོ། །དེའི་རྗེས་སུ་སྟོན་པ་
ཉིད་ཚོང་དཔོན་ཤེས་རབ་བཟང་པོ་ཞེས་བྱ་བར་གྱུར་པའི་ཚེ། དེ་བཞིན་གཤེགས་པ་དཀོན་
མཆོག་ཡན་ལག་ལས་རྗེས་སུ་བསྟན་པ་མནོས་ཤིང་། དེ་བཞིན་གཤེགས་པ་འཁོར་དང་
བཅས་པ་ལ་ལོ་སྟོང་དུ་བསྙེན་བཀུར་བ་ནས་བརྩམས་ཏེ་བསྐལ་པ་གྲངས་མེད་པ་གཅིག་ཏུ་
ཚོགས་བསགས་པས་ས་བདུན་པ་མངོན་དུ་མཛད་པ་ཡིན་ནོ། །དེ་ནས་བྲམ་ཟེ་ཁྱེའུ་སྤྲིན་དུ་
གྱུར་པའི་ཚེ་དེ་བཞིན་གཤེགས་པ་མར་མེ་མཛད་ལ་ཨུཏྤལ་ལྔས་མཆོད་ཅིང་རལ་པ་གསེར་
གྱི་མདོག་ཅན་གདན་དུ་བཏིང་ནས། འདི་ལ་དེ་བཞིན་གཤེགས་པ་མར་མེ་མཛད་ཀྱིས་
ཞབས་འཇོག་པ་དང་། བདག་ལ་ལུང་སྟོན་པར་མི་མཛད་ན་འདི་ཉིད་དུ་ལུས་སྐམ་པར་བྱའོ་
ཞེས་ཡི་དམ་བརྟན་པར་བཅས་ཏེ་ལོགས་ཤིག་ཏུ་འཁོད་པ་ན། དེ་བཞིན་གཤེགས་པས་
མཁྱེན་ཏེ་རལ་པ་ལ་ཞབས་བཞག་ནས། མ་འོངས་པའི་དུས་ན་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཞེས་བྱ་བར་འགྱུར་རོ་ཞེས་
ལུང་བསྟན་པའི་མོད་ལ་ཤིན་ཏུ་དགའ་ཤིང་མགུ་ལ་རངས་པར་གྱུར་ཏེ། ཏིང་ངེ་འཛིན་
1: ག༽ ༡༩༢ བ།
19



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ། །
དཔག་ཏུ་མེད་པ་བརྙེས་ཏེ་ས་བརྒྱད་པ་མངོན་དུ་མཛད་དོ། །དེ་ནས་རིམ་བཞིན་བསྐལ་པ་
འདིའི་ཚེ་ལོ་ཉི་ཁྲི་པའི་དུས་སུ་གྲོང་ཁྱེར་ཉེར་ལྡན་དུ་སངས་རྒྱས་འོད་སྲུང་བྱོན་པའི་ཚེ།
བྲམ་ཟེའི་ཁྱེའུ་བླ་མར་གྱུར་པའི་བར་ལ་བསྐལ་པ་གྲངས་མེད་པ་གཅིག་ཏུ་སངས་རྒྱས་
དཔག་ཏུ་མེད་པ་ལ་བསྙེན་བཀུར་ཞིང་ཚོགས་བསགས་པས་ས་བཅུ་པ་མངོན་དུ་མཛད་པར་
བཞེད་དོ། །འདིར་ཇི་སྲིད་བསགས་པ་ཚོགས་ཀྱི་ཡུན་ཚད་ལ་བསྐལ་པ་གྲངས་མེད་གསུམ་
དུ་བཤད་པ་ནི་བཀའ་དང་དགོངས་འགྲེལ་ཕལ་ཆེ་བ་ལས་འབྱུང་བ་ཡིན་ལ། བརྒྱད་སྟོང་
པའི་འགྲེལ་ཆེན་ལས་ནི་བསྐལ་པ་གྲངས་མེད་པ་སུམ་ཅུ་རྩ་གསུམ་དུ་བཤད་དེ། དེ་ཡང་
ཚོགས་ལམ་དང་སྦྱོར་ལམ་ལ་གྲངས་མེད་གསུམ་དང༌། ས་བཅུ་པོ་རེ་རེ་ལ་གསུམ་གསུམ་
གྱིས་བྱང་ཆུབ་སེམས་དཔའི་ས་རྫོགས་པར་བཤད་པ་ནི་ངེས་པའི་དོན་དང་། གྲངས་མེད་པ་
གསུམ་དུ་བཤད་པ་ནི་དྲང་དོན་དགོངས་པ་ཅན་ཡིན་ཏེ། གྲངས་མེད་སུམ་ཚན་བཅུ་བ།ཅིག་
ཏུ་རིགས་གཅིག་པའི་ཕྱིར། རྗེས་འཇུག་རྣམས་ཧ་ཅང་རྒྱུན་རིང་བ་ལ་ཞུམ་པ་སྤང་བའི་ཕྱིར་
ཡིན་པར་གསུངས་སོ། །
གསུམ་པ་མངོན་པར་རྫོགས་པར་སངས་རྒྱས་པའི་ཚུལ་ལ། ཐེག་པ་དམན་པ་དང་།
ཐེག་ཆེན་གྱི་ལུགས་དང་། བྱེ་བྲག་ཏུ་མཆོག་གི་སྤྲུལ་པའི་སྐུས་ཞིང་འདིར་མཛད་པ་བཅུ་
གཉིས་བསྟན་པའི་ཚུལ་བཅས་གསུམ་ལས།
དང་པོ་ནི། དེ་ཡང་བསྐལ་པ་ཆེན་པོ་གྲངས་མེད་གསུམ་དུ་ཚོགས་བསགས་ཤིང་
སངས་རྒྱས་རྣམས་བསྙེན་བཀུར་ཏེ་ཕ་རོལ་ཏུ་ཕྱིན་པ་དྲུག་རྫོགས་ཀྱང་སོ་སོའི་སྐྱེ་བོ་རང་
རྒྱུད་པ་ཡིན་ལ། བྱང་ཆུབ་སེམས་དཔའ་སོ་སོའི་སྐྱེ་བོ་སྲིད་པ་ཐ་མ་པའི་སྐྱེ་བོ་ལ། རྡོ་རྗེ་



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
གདན་དུ་སྟན་གཅིག་གི་སྟེང་དུ་བསམ་གཏན་བཞི་པའི་རབ་མཐའ་ལ་བརྟེན་ནས་སྦྱོར་ལམ་
དྲོད་ནས་ཙམ་ཏེ་ཟད་པ་དང་མི་སྐྱེ་བ་ཤེས་པ་འཁོར་དང་བཅས་པའི་བྱང་ཆུབ་གདན་ཐོག་
གཅིག་ལ་མངོན་དུ་བྱས་ཏེ་གསར་དུ་མངོན་པར་རྫོགས་པར་སངས་རྒྱས་ཤིང་། ཀུན་ཤེས་
ནས་རབ་བཟང་གི་བར་ལ་ཆོས་ཀྱི་འཁོར་ལོ་བསྐོར་ཏེ་ལྷག་མ་མེད་པའི་དབྱིངས་སུ་མྱ་ངན་
ལས་འདས་པར་བཞེད་དོ། ། །
གཉིས་པ་ཐེག་པ་ཆེན་པོའི་ལུགས་ལྟར་ན། སྟོན་པ་ཉིད་བསྐལ་པ་དཔག་ཏུ་མེད་
པའི་སྔོན་རོལ་དུ་དེ་བཞིན་གཤེགས་པ་དབང་པོའི་ཏོག་ཅེས་བྱ་བར་སངས་རྒྱས་ནས། འགྲོ་
བའི་དོན་བསམ་གྱིས་མི་ཁྱབ་པ་མཛད་དེ་མྱ་ངན་ལས་འདས་ཤིང་། སླར་ཡང་དེའི་འོག་ཏུ་
་མས་རྒྱས་པའི་ཚུལ་མཐའ་ཡས་པ་ཞིག་བསྐལ་པ་འདི་ཡི་བར་དུ་བསྟན་ཅིང་། ད་དུང་དུ་
ཚོའི་སྐྱེ་བོ་སེམས་དང་པོ་བསྐྱེད་པ་ནས་བཟུང་སྟེ་སངས་རྒྱས་པའི་ཚུལ་འཁོར་བ་མ་སྟོང་
གི་བར་དུ་མཛད་ཅེས་ཡབ་སྲས་མཇལ་བའི་མདོ་སོགས་ལས་རྒྱས་པར་གསུངས་པ་ལྟར་ཏེ།
དེ་ནི་ངེས་པའི་དོན་དུ་བསྐལ་པ་དཔག་ཏུ་མེད་པའི་གོང་རོལ་དུ་མངོན་པར་རྫོགས་པར་
སངས་རྒྱས་ཟིན་པར་བསྟན་པ་ཡིན་ལ། གཞན་དུ་ན་ཐེག་ཆེན་ཕལ་ཆེར་གྱིས། གྲངས་
མེད་དང་པོར་ཚོགས་ལམ་དང་། སྦྱོར་ལམ་ངེས་འབྱེད་ཆ་བཞི་བགྲོད། གཉིས་པར་ས་
དང་པོ་ནས་བདུན་པའི་བར་དང་། གསུམ་པའི་སྐབས་སུ་དག་པ་ས་གསུམ་བགྲོད་ནས།
སྲིད་པ་ཐ་མའི་སྐབས་ན་འོག་མིན་དུ་ལོངས་སྤྱོད་རྫོགས་པའི་སྐུར་སངས་རྒྱས་ནས་རིང་
བོར་མ་ལོན་པ་ན་སྤྲུལ་པའི་སྐུའི་གཟུགས་ཀྱིས་རྡོ་རྗེ་གདན་དུ་འཚང་རྒྱ་བའི་ཚུལ་བསྟན་ཏེ་
འགྲོ་བའི་དོན་མཛད་པར་བཞེད་པ་ཡིན་ལ། གཞན་ཡང་གསང་སྔགས་གསར་རྙིང་གི་
ལུགས་སུ་སྟོན་པ་མངོན་པར་རྫོགས་པར་འཚང་རྒྱ་བའི་ཚུལ་ཐ་དད་པ་ཅི་རིགས་ཤིག་འབྱུང་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
བ་རྣམས་ནི་འདིར་ཡི་གེ་མང་བས་མ་སྤྲོས་སོ། །
གསུམ་པ་བྱེ་བྲག་ཏུ་མཆོག་གི་སྤྲུལ་པའི་སྐུས་ཞིང་འདིར་མཛད་པ་བཅུ་གཉིས་
བསྟན་པའི་ཚུལ་ནི། དེ་ཡང་སྟོན་པ་རྫོགས་པའི་སངས་རྒྱས་ཀྱི་རྣམ་ཐར་དང་ཕྲིན་ལས་ནི་
ནམ་མཁའ་ལྟར་ཚད་བཟུང་དུ་མ་མཆིས་པས། སངས་རྒྱས་ནང་ཁོ་ན་ལས་ས་ཆེན་པོ་ལ་
གནས་པའི་འཕགས་པ་རྣམས་ཀྱི་སྤྱོད་ཡུལ་དུའང་མ་གྱུར་ན། སོ་སྐྱེའི་བློས་ཕྱོགས་ཙམ་
ཡང་དཔོག་པར་ག་ལ་ནུས། དེ་ལྟ་ན་ཡང་སངས་རྒྱས་ཀྱི་ཞིང་འདིར་མཆོག་གི་སྤྲུལ་པའི་
སྐུའི་རྣམ་པར་རོལ་པ་གདུལ་བྱ་ཐུན་མོང་དུ་སྣང་བ་ལས་བརྩམས་ཏེ་མཛད་པའི་ཚུལ་མདོ་
སྡེ་རྣམས་ལས་འཕགས་བོད་ཀྱི་མཁས་པ་རྣམས་ཀྱིས་གཙོ་ཆེ་བ་དག་བསྡུས་ཏེ་མཛད་པའི་
རྣམ་གྲངས་བརྒྱ་རྩར་བཤད་པ་ལ་སོགས་པ་དང་། ཐེག་པ་ཆེ་ཆུང་གི་གདུལ་བྱ་ཐུན་མོང་ལ་
ཡོངས་སུ་གྲགས་པ་ནི་མཆོག་གི་མཛད་པ་བཅུ་གཉིས་ཞེས་བྱ་སྟེ། དེ་ཡང་མགོན་པོ་བྱམས་
པས་རྒྱུད་བླ་མ་ལས།
ཐུགས་རྗེ་ཆེན་པོས་འཇིག་རྟེན་མཁྱེན། །
འཇིག་རྟེན་ཀུན་ལ་གཟིགས་ནས་ནི། །
ཆོས་ཀྱི་སྐུ་ལས་མ་གཡོས་པར། ། །
སྤྲུལ་པའི་རང་བཞིན་སྣ་ཚོགས་ཀྱིས། །
སྐྱེ་བ་མངོན་པར་སྐྱེ་བ་དང་། །
དགའ་ལྡན་གནས་ནས་འཕོ་བ་དང་། །
ལྷུམས་སུ་འཇུག་དང་བལྟམས་པ་དང་། །
1: སྡེ་པར། བསྟན་འགྱུར། མདོ། ཕི༽ ༦༤ བ།



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
བཟོ་ཡི་གནས་ལ་མཁས་པ་དང་། །
བཙུན་མོའི་འཁོར་དགྱེས་རོལ་པ་དང་། །
ངེས་འབྱུང་དཀའ་བ་སྤྱོད་པ་དང་། །
བྱང་ཆུབ་སྙིང་པོར་གཤེགས་པ་དང་། །
བདུད་སྡེ་བཅོམ་དང་རྫོགས་པར་ནི། །
བྱང་ཆུབ་ཆོས་ཀྱི་འཁོར་ལོ་དང་
། །
མྱ་ངན་འདས་པར་གཤེགས་མཛད་རྣམས། །
ཡོངས་སུ་མ་དག་ཞིང་རྣམས་སུ། །
སྲིད་པ་ཇི་སྲིད་གནས་པར་སྟོན། །
ཞེས་གསུངས་པ་ལྟར།
དགའ་ལྡན་གྱི་གནས་ནས་འཕོ་བ་སོགས་ཀྱི་མཛད་པ་བཅུ་གཉིས་རིམ་པར་བསྟན་
པའི་དང་པོ་ནི། དེ་ཡང་རང་ཅག་གི་སྟོན་པ་ཐུབ་པའི་དབང་པོ་འདི་ཉིད་སྔོན་སངས་རྒྱས་
འོད་སྲུང་གི་སྤྱན་སྔར་བྲམ་ཟེའི་ཁྱེའུ་བླ་མར་གྱུར་ནས་ཚངས་པར་སྤྱོད་པ་སྤྱད་དེ། དགའ་
ལྡན་གྱི་གནས་སུ་ལྷའི་བུ་དམ་པ་ཏོག་དཀར་པོ་ཞེས་བྱ་བ་སྐྱེ་བ་གཅིག་གིས་ཐོགས་པའི་བྱང་
ཆུབ་སེམས་དཔར་སྐུ་འཁྲུངས་པ་ཡན་ཆད་སྐྱེ་བ་མངོན་པར་སྐྱེ་བའི་སྤྲུལ་པའི་སྐུས་བྱང་ཆུབ་
ཀྱི་སྤྱད་པ་རྫོགས་ནས། དགའ་ལྡན་དུ་ལྷའི་འཁོར་དཔག་ཏུ་མེད་པ་ལ་ཆོས་བསྟན་ཅིང་
བཞུགས་པ་ལ། ཇི་ཙམ་ཞིག་ན་ཛམྦུ་གླིང་པ་རྣམས་གདུལ་བའི་དུས་ལ་བབ་པ་དང་། སྔོན་
གྱི་སྨོན་ལམ་གྱི་མཐུ་དང་ཕྱོགས་བཅུ་ཞིང་གི་སྟོབས་བཅུ་མངའ་བ་རྣམས་ཀྱི་བྱིན་རླབས་ཀྱི་
མཐུས་རོལ་མོའི་སྒྲ་དབྱངས་ལས་བྱང་ཆུབ་སེམས་དཔའ་གཞན་དོན་དུ་བསྐུལ་བའི་ཚིགས་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
སུ་བཅད་པ་བྱུང་བ་འདི་ལྟ་སྟེ། རྒྱ་རོལ་ ལས།
བསོད་ནམས་རྒྱ་ཆེན་ཚོགས་མངའ་དྲན་རྟོགས་ཏེ། །
བློ་གྲོས་མཐའ་ཡས་ཤེས་རབ་འོད་མཛད་པ། །
མཚུངས་མེད་སྟོབས་མངའ་སྒྱུ་རྩལ་རྒྱ་ཆེ་བ། །
མར་མེ་མཛད་ཀྱིས་ལུང་བསྟན་དགོངས་པར་མཛོད། །
ཅེས་སོགས་རྒྱས་པར་བསྟན་པ་ལྟར་གྱི་དོན་རྗེས་སུ་དགོངས་ཏེ། འཁོར་རྣམས་ལ་ཆོས་སྣང་
བའི་སྒོ་བརྒྱ་རྩ་བརྒྱད་བསྟན་ནས། ལ་ཐོད་དང་ཅོད་པན་མ་ཕམ་པའི་དབུ་ལ་བཅིངས་ཏེ།
ཁྱོད་ནི་ངའི་འོག་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ། །ཞེས་ལུང་བསྟན་ཅིང་
དགའ་ལྡན་དུ་ལྷ་རྣམས་ལ་ཆོས་སྟོན་པ་པོའི་རྒྱལ་ཚབ་ཏུ་དབང་བསྐུར་ནས། གཟིགས་པ་
བཞིའམ་ལྔ་སྟེ། དེ་ཡང་མིའི་གླིང་གཞན་གསུམ་ལས་ཁྱད་པར་དུ་འཕགས་པ་ཛམྦུ་གླིང་།
སྐྱེ་དགུ་གདུལ་སླ་བར་གྱུར་པའི་དུས་ཚེ་ལོ་བརྒྱ་པ། རྩོད་དུས་ལ་ལྟོས་ཏེ་ཡུལ་གྱི་སྐྱོན་གྱི་ཆ་
ནས་སྨད་དུ་མེད་པ་དབུས་འགྱུར་འཆང་གི་ཡུལ། འཇིག་རྟེན་འདིར་རེས་འགའ་རྒྱལ་རིགས་
དང་། རེས་འགའ་བྲམ་ཟེ་རིགས་གཙོ་བོར་བཀུར་བ་ལས། ད་ལྟ་རྒྱལ་རིགས་བཀུར་བས་
རིགས་ཕུན་སུམ་ཚོགས་པ་མང་པོས་བཀུར་བའི་རྒྱལ་རིགས་ཏེ་བཞི་དང་། ཡང་ན། རྒྱལ་
རིགས་དང་། ཡུལ་དབུས་དང་། ཚེ་ལོ་བརྒྱ་པའི་དུས་དང་། ཤཱཀྱའི་གདུང་བརྒྱུད་དང་།
བྱང་ཆུབ་སེམས་དཔའ་ཟླ་བ་བཅུར་ལྷུམས་སུ་འཛིན་པར་ནུས་པའི་ཡུམ་སྟེ་གཟིགས་པ་རྣམ་
པ་ལྔ་ཡིས་འཇིག་རྟེན་ལ་གཟིགས་ནས་དགའ་ལྡན་གྱི་གནས་ནས་འཕོ་བར་མཛད་དོ། །
གཉིས་པ་ལྷུམས་སུ་ཞུགས་པའི་མཛད་པ་ནི། དེ་ལྟར་གཟིགས་པ་རྣམ་པ་བཞིའམ་
1. མདོ། ཁ༽ ལྡེབ་ ༨ ན།
24



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
ལྔ་ལ་གཟིགས་ནས། གླང་པོ་ཆེའི་ཕྲུ་གུ་ཐལ་དཀར་མཆེ་བ་དྲུག་པའི་ཚུལ་གྱིས་ཡུམ་གསོ་
སྦྱོང་བླངས་པའི་གློ་གཡས་པར་ཞུགས་ནས་ལྷུམས་སུ་ལྷ་རྣམས་ཀྱིས་སྤྲུལ་པའི་ཙན་དན་གྱི་
ཁང་བུ་བརྩེགས་པར། བྱང་ཆུབ་སེམས་དཔའ་སྔོན་ལེགས་པར་སྤྱད་པའི་མཐུ་ལས་འདོད་
པའི་ཡོན་ཏན་དཔག་ཏུ་མེད་པ་དང་བཅས་ཏེ་བཞུགས། དེའི་ཚེ་ལྷ་མོ་སྒྱུ་འཕྲུལ་མའི་རྨི་ལམ་
དུ་མཐོང་བ་འདི་ལྟ་སྟེ། རྒྱ་རོལ་ལས། །
གླང་པོ་ཁ་བ་དངུལ་མདོག་མཆེ་བ་དྲུག །
རྐང་ལག་རབ་མཛེས་མགོ་བོ་དམར་སྡུག་པ། །
འགྲོས་བཟང་ལུས་ཚིགས་རྡོ་རྗེ་བཞིན་བརྟན་པ། །
གླང་པོ་མཆོག་གཅིག་ཁོང་དུ་སོང་སྙམ་བྱེད། །
དེས་ནི་དེ་འདྲའི་བདེ་བ་བརྒྱ་ལམ་ནའང་། །
མ་མཐོང་མ་ཐོས་མྱོང་བར་མ་གྱུར་ཏེ། །
ལུས་ཀྱང་བདེ་ཞིང་སེམས་ཀྱང་བདེར་གྱུར་ནས། ། །
བསམ་གཏན་མཉམ་པར་བཞག་པ་བཞིན་དུ་གྱུར། །
ཞེས་པའི་རྣམ་པས་ལྷུམས་སུ་ཞུགས་སོ། །
གསུམ་པ་སྐུ་བལྟམས་པའི་མཛད་པ་ནི། དེ་ནས་ཟླ་བཅུའི་ཕུང་པོ་རྫོགས་པའི་ཚེ།
བྱང་ཆུབ་སེམས་དཔའ་བཙའ་བའི་དུས་ལ་བབ་པ་ན་ལྷ་རྣམས་ཀྱིས་མཆོད་པ་ལ་སོགས་
པའི་སྔ་ལྟས་སུམ་ཅུ་སོ་གཉིས་བྱུང་ཞིང་། ལྷ་མོ་སྒྱུ་འཕྲུལ་མས་ཀྱང་བྱང་ཆུབ་སེམས་དཔའ་
བཙའ་བའི་དུས་ལ་བབ་པར་ཤེས་ནས་ལྷ་དང་མིའི་འཁོར་དཔག་ཏུ་མེད་པས་གླུ་དབྱངས་
1: མདོ། ཁ༽ ༣༢ ན།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དང་རོལ་མོའི་ཚོགས་ཀྱི་མཆོད་པ་བསམ་གྱིས་མི་ཁྱབ་པ་དང་བཅས་ཤིང་རྟ་མཆོག་གི་ནང་
དུ་ཞུགས་ཏེ་ལུམྦི་ནཱིའི་ཚལ་ག་ལ་བ་དེར་གཤེགས་སོ། །དེ་ནས་ལྷ་མོ་སྒྱུ་འཕྲུལ་ཤིང་རྟ་
མཆོག་ལས་བདེ་བར་བབ་སྟེ། ལྗོན་པའི་ཤིང་རིན་པོ་ཆེའི་མཆོག་བླཀྵའི་ཡལ་ག་ལ་འཇུས་
ཏེ་ཅུང་ཟད་བཞུགས་པ་ན། འོད་དང་འོད་ཟེར་གྱི་ཕུང་པོ་རབ་ཏུ་དཀྲིགས་པའི་སྣང་བ་ཆེན་
པོས་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་རྒྱས་པར་འགེངས་པ་དང་བཅས།
དབོ་ཟླའི་ཚེས་བརྒྱད་རྒྱུ་སྐར་རྒྱལ་དང་ལྡན་པའི་དུས་སུ་ཡུམ་ལ་གནོད་པ་མེད་པར་དཀུ་
གཡས་བརྟོལ་ཏེ་མཚན་དཔེའི་དཀྱིལ་འཁོར་གསལ་མ་ཐག་ལྷའི་དབང་པོ་བརྒྱ་སྦྱིན་དང་།
མི་མཇེད་ཀྱི་བདག་པོ་ཚངས་པ་གཉིས་ཀྱིས་གོས་ཀཱ་ཤི་ཀའི་སླེབ་མོས་བྱང་ཆུབ་སེམས་
དཔའ་བླངས་སོ། །དེ་མ་ཐག་ཁྱེའུ་བྱང་ཆུབ་སེམས་དཔའ་ས་ལ་བབ་པ་ན་པདྨ་ཆེན་པོ་ཞིག་
རང་བྱུང་བའི་སྟེང་དུ་ཞབས་བཞག་སྟེ་སེང་གེའི་ལྟ་སྟངས་ཀྱིས་ཕྱོགས་རྣམས་སུ་གཟིགས་
ནས། ཕྱོགས་བཞིར་གོམ་པ་བདུན་བདུན་བོར་བ་དེ་དང་དེ་ག་རུ་པདྨ་རྣམས་བརྟོལ་ཏེ་བྱུང་།
འཇིག་རྟེན་གསུམ་ན་མཚུངས་པ་མེད་པར་དམ་བཅའ་བའི་ཚིག་རྣམས་འཇིགས་པ་མེད་པའི་
སེང་གེའི་སྒྲ་ཆེན་པོ་ཀུན་ཏུ་བསྒྲགས། དེའི་ཚེ་འཇིག་རྟེན་གྱི་ཁམས་སུ་ས་གཡོ་བ་དང་། ལྷ་
དང་མིའི་སིལ་སྙན་དང་རོལ་མོའི་སྒྲ་བསྒྲགས་པ། གྲགས་འཛིན་མ་ལ་སོགས་པའི་བུ་མོ་
བརྒྱད་བརྒྱ་དང་། འདུན་པ་ལ་སོགས་པའི་བྲན་ལྔ་བརྒྱ། བསྔགས་ལྡན་ལ་སོགས་པའི་རྟེའུ་
ཉི་ཁྲི། བ་ལང་གི་བེའུ་ཁྲི་རྣམས་ཀྱང་བཙས་སོ། །གཞན་ཡང་གཏེར་ཁ་ལྔ་སྟོང་དང་།
བསྐྱེད་མོས་ཚལ་ལྔ་བརྒྱ་བྱུང་བ་སོགས་མདོར་ན་སེམས་ཅན་ཐམས་ཅད་ཀྱི་འདོད་པའི་དོན་
ཐམས་ཅད་ལྷུན་གྱིས་གྲུབ་པར་གྱུར་པ་སོགས་བལྟམས་པའི་ངོ་མཚར་ལས་བརྩམས་ཏེ།
ཡབ་རྒྱལ་པོས་གཞོན་ནུ་དོན་ཐམས་ཅད་གྲུབ་པ་ཞེས་པའི་མཚན་གསོལ། སེར་སྐྱའི་གཞིར་
26



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
མ་མ་སུམ་ཅུ་རྩ་གཉིས་ཀྱིས་བསྐྱེད་བསྲིངས། ཤཱཀྱ་གཏུམ་པོ་གཟུ་ལུམ་ཅན་རྣམས་ཀྱི་ནང་
དུ་ཐུབ་པ་བཞིན་གནས་པས་མཚན་གཉིས་པ་ཤཱཀྱ་ཐུབ་པ་ཞེས་བཏགས། ཤཱཀྱ་རྣམས་ཀྱི་ལྷ་
གནོད་སྦྱིན་ཤཱཀྱ་འཕེལ་སོགས་འཇིག་རྟེན་སྐྱོང་བ་ཐམས་ཅད་ཀྱིས་ཞབས་ལ་ཕྱག་བྱས་པས་
ཡབ་ཀྱིས་མཚན་གསུམ་པ་ལྷའི་ཡང་ལྷ་ཞེས་པ་བཏགས། དྲང་སྲོང་ནག་པོ་ཉོན་མོངས་མེད་
ཅེས་པས་སངས་རྒྱས་སུ་འགྱུར་བར་ལུང་བསྟན་ཅིང་། དེ་ཡང་འདི་སྐད་ཅེས། རྒྱ་རོལ་
་ལས།
འདི་ཡི་སྐུ་ལ་མཚན་རབ་སུམ་ཅུ་རྩ་གཉིས་མངའ་བ་ལས། །
རྣམ་པ་གཉིས་སུ་འགྱུར་ཏེ་གསུམ་དུ་མ་མཆིས་རྒྱལ་པོ་མཁྱེན་པར་མཛོད། །
འཁོར་ལོས་སྒྱུར་བའི་རྒྱལ་འགྱུར་ཡང་ན་སངས་རྒྱས་འཇིག་རྟེན་གཙོ་བོར་བྱོན། །
འདི་ནི་འདོད་པའི་ཡོན་ཏན་བཞེད་པར་མི་འགྱུར་ངེས་པར་སངས་རྒྱས་འགྱུར། །
ཞེས་སོ། །
བཞི་པ་བཟོའི་གནས་ལ་མཁས་པར་སྦྱངས་པའི་མཛད་པ་ནི། དེ་ནས་གཞོན་ནུ་
བྱང་ཆུབ་སེམས་དཔའ་དེ་ཉིད་ཅུང་ཟད་ཆེར་སོན་པ་ན། བསྐལ་པ་བྱེ་བ་མང་པོའི་གོང་ནས་
ཤེས་བྱའི་ཆོས་ཚུལ་ཐམས་ཅད་ལ་མ་བསླབ་པ་འགའ་ཡང་ཡོད་པ་མ་ཡིན་ནའང་། འཇིག་
རྟེན་དང་རྗེས་སུ་མཐུན་པར་བསྟན་པའི་ཕྱིར་དང་། གདུལ་བྱ་གྲངས་མེད་པ་སྨིན་པར་
མཛད་པའི་སླད་དུ། ཐོག་མར་ཡི་གེ་སློབ་པའི་གྲྭར་བྱོན་ཏེ་ཡིག་མཁན་ཀུན་གྱི་བཤེས་
གཉེན་ལས་སློབ་པ་ལྟར་མཛད་ཅིང་། དེའི་ཚེ་གཞོན་ནུ་བྱང་ཆུབ་སེམས་དཔས་ལྷ་དང་ཀླུ་
དང༌། ཚངས་པའི་ཡི་གེ་ལ་སོགས་པ་ཡི་གེའི་རིགས་དྲུག་ཅུ་རྩ་བཞི་མཁྱེན་པར་བསྟན་པ་ན།
1. ཁ༽ ༦༠ བ།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ། །
སློབ་དཔོན་དེ་ཉིད་བྱང་ཆུབ་སེམས་དཔའི་དཔལ་དང་གཟི་བརྗིད་མ་བཟོད་པར་ཁ་སྦུབ་ཏུ་
སྐྱེལ་ཏོ། །དུས་དེར་ལྷས་ཚིགས་སུ་བཅད་པ་འདི་སྐད་ཅེས། རྒྱ་རོལ་ལས།
མི་ཡི་འཇིག་རྟེན་འདི་ན་བསྟན་བཅོས་གང་ཡོད་པ། །
གྲངས་དང་ཡི་གེ་རྩིས་དང་ཁམས་ཀྱི་རྒྱུད་དག་དང་། །
འཇིག་རྟེན་བཟོ་ཡི་སྦྱོར་བ་ཚད་མེད་མང་པོ་དག །
བསྐལ་པ་བྱེ་མང་སྔོན་ཆད་འདིས་ནི་དེ་དག་བསླབས། །
འོན་ཀྱང་སྐྱེ་བོ་རྗེས་སུ་མཐུན་པ་ཙམ་ཟད་དེ། །
བྱིས་པ་མང་པོ་ཐེག་པ་མཆོག་ལ་སྨིན་མཛད་དང་། །།
སེམས་ཅན་ཁྲག་ཁྲིག་གཞན་ཡང་འཆི་མེད་དགོད་པའི་ཕྱིར། །
ཤིན་ཏུ་ལོབས་པའང་བསླབ་ཕྱིར་ཡི་གེའི་གྲྭར་ཞུགས་སོ། །
ཞེས་པས་བསྔགས། སློབ་དཔོན་དེས་ཀྱང་འདི་སྐད་དུ། །
སེམས་ཅན་དག་པ་ངོ་མཚར་ཆེ། །
བསྟན་བཅོས་ཀུན་ལས་བསླབས་གྱུར་ཀྱང་། །
འཇིག་རྟེན་འཇིག་རྟེན་རྗེས་བསྙག་ཕྱིར། །
ཡི་གེའི་གྲྭར་ནི་བྱོན་པར་གྱུར། །
ཞེས་སོགས་ཀྱིས་བསྟོད་དོ། །དེ་ནས་དགུང་ལོ་བཅུ་དྲུག་རྫོགས་པའི་ཚེ། ཤཱཀྱ་ལག་ན་བེ་
ཅོན་གྱི་བུ་མོ་ལྷ་མོ་དཔལ་ཆེན་མོའི་སྤྲུལ་པ་ས་འཚོ་མ་ཞེས་བྱ་བ་ཡོན་ཏན་དུ་མ་དང་ལྡན་པ།
1. ༦༦ ན།
28



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
སྔོན་གྱི་རྒྱལ་བ་ལ་སྨོན་ལམ་བཏབ་པ་ཞིག་ཡོད་པ་དེ་ཉིད་ཡབ་རྒྱལ་པོས་གཞོན་ནུའི་བཙུན་
མོར་འོས་པ་རྟོགས་ཏེ། རྒྱལ་པོ་ཟས་གཙང་མས་ཤཱཀྱ་ལག་ན་བེ་ཅོན་ཅན་དུ་ཕོ་ཉ་བཏང་སྟེ་
དགུག་པར་བརྩམས་སོ། །དེའི་ཚེ་ལག་ན་བེ་ཅོན་ན་རེ། གཞོན་ནུ་དེ་ནི་ཕོ་བྲང་ན་སྐྱིད་པར་
འཁྲུངས་པ་ལགས་པས་བདག་ཅག་གི་རིགས་ཀྱི་ཆོས་ནི་འདི་ལྟ་བུ་ལགས་ཏེ། སྒྱུ་རྩལ་ཤེས་
པ་ལ་གཏོང་གི རྒྱུ་རྩལ་མི་ཤེས་པ་ལ་མི་གཏོང་ལགས་ཞེས་གསོལ་བ་དང་བྱང་ཆུབ་སེམས་
དཔས་དེ་དག་གི་ང་རྒྱལ་གཞོམ་པའི་ཕྱིར་བཀའ་སྩལ་པ། གང་དག་སེར་སྐྱའི་གྲོང་ཁྱེར་འདི་
ན་བདག་དང་སྒྱུ་རྩལ་འགྲན་པ་མཆིས་ན། དེ་དག་གི་མདུན་དུ་བདག་གིས་སྒྱུ་རྩལ་བསྟན་
པར་བགྱིའོ་ཞེས་བསྒྲགས་པས། སྒྱུ་རྩལ་སྟོན་པའི་གནས་དེར་ལྷ་དང་མི་འབུམ་ཕྲག་དུ་མ་
འདུས་པར་གྱུར་ཏོ། །དེ་ནས་ཤཱཀྱ་གཞོན་ནུ་ལྔ་བརྒྱ་སྒྱུ་རྩལ་གྱི་སྙེམས་པས་ས་ཕྱོགས་དེར་
དོང་སྟེ། ཐོག་མར་གཞོན་ནུ་ལྷས་བྱིན་གྱིས་གླང་པོ་ཆེའི་མཆོག་གཅིག་སྒོ་ན་ཡོད་པ་ཐལ་
མོས་བསྣུན་ཏེ་བསད་དོ། །དེའི་འོག་ཏུ་གཞོན་ནུ་མཛེས་དགའ་བོ་བྱུང་ནས་གླང་པོའི་རོ་དེའི་
མཇུག་མ་ནས་བཟུང་སྟེ་གྲོང་ཁྱེར་གྱི་སྒོ་ནས་གུད་དུ་བོར་རོ། །དེའི་རྗེས་སུ་བྱང་ཆུབ་སེམས་
དཔའ་ཤིང་རྟ་ལ་གནས་བཞིན་དུ་གླང་པོའི་རོ་དེ་ཉིད་ཞབས་ཀྱི་མཐེ་བོས་བླངས་ཏེ་རྭ་བ་
བདུན་རིམ་དང༌། འོབས་བདུན་རིམ་བརྒལ་བའི་ཕྱི་རོལ་རྒྱང་གྲགས་གཅིག་ཏུ་འཕངས་
པས་ས་ཕྱོགས་དེ་ན་གཤོང་ཆེན་པོ་ཞིག་གྱུར་པ་ལ་གླང་པོའི་གཤོང་ཞེས་བྱ་བར་གྲགས་སོ། །
དེ་ནས་རྩིས་པ་ཆེན་པོ་ཤཱཀྱ་སྲིད་སྒྲུབ་ཡོད་སར་གྲངས་ཀྱི་གནས་འགྲན་པ་ལ་དབང་པོ་དང་
བཅས་པ་ཀུན་གྱིས་བྱང་ཆུབ་སེམས་དཔའི་ཆ་ཙམ་ལའང་འགྲན་པར་མ་ནུས་པས། རྩིས་པ་
སྲིད་སྒྲུབ་ཀྱིས་འདི་སྐད་ཅེས། རྒྱ་རོལ་ལས།
སྟོང་གསུམ་དག་གི་རྡུལ་དང་རྩྭ་དང་ནགས་ཚལ་དང་། །
1. ཁ༽ ༧ར ན།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
སྨན་དང་ཆུ་ཡི་ཐིག་པ་ཇི་སྙེད་ཡོད་པ་ཡང་། །
ཧུང་ཞེས་བྱ་བ་གཅིག་ལ་འདི་ཡིས་རྩི་ནུས་ན། །
ལྔ་བརྒྱ་ཙམ་དག་གི་ལྟ་ངོ་མཚར་ཅི་ཞིག་ཆེ། །
ཞེས་སོ། །གཞན་ཡང་འདེགས་མཆོངས་དང་། གྱད་ཀྱི་འཛིན་སྟངས་དང་། སྐྱལ་དང་།
བང་དང་། རི་མོའི་འདུ་བྱེད་དང༌། གཏམ་དང་། བརྟག་དཔྱད་དང༌། འཕོང་དང་སྟོབས་
ལ་སོགས་པའི་ལུགས་སྲོལ་ཤིན་ཏུ་མང་པོའི་སྒྱུ་རྩལ་དྲུག་བཅུ་རྩ་བཞི་དང་བཟོའི་གནས་
མཐའ་དག་ལ་ཟླ་མེད་པའི་མཁས་པར་གྱུར་ཏེ། ལྷ་དང་མིར་བཅས་པའི་འགྲོ་བ་མ་ལུས་པ་
ཚིམ་ཞིང་མགུ་ལ་རངས་ཏེ། ཨེ་མ་ཨ་ལ་ལ་ཞེས་བྱ་བའི་ཅ་ཅོ་དང་ག་ཞ་མང་པོ་འབྲུག་གི་
སྒྲ་བཞིན་དུ་སྒྲོགས་པར་གྱུར་ཅིང་། དེའི་ཚེ་ལྷ་རྣམས་ཀྱིས་འདི་ལྟར་ཆེད་དུ་བརྗོད་དེ། །
ཕྱོགས་བཅུའི་སེམས་ཅན་གང་རྣམས་ཇི་སྙེད་པ། །
དེ་དག་གྱད་ཆེན་སྟོབས་པོ་ཆེ་འདྲ་ལ ། །
ཅིག་ཅར་སྐྱེས་བུ་མཆོག་ལ་རུབ་གྱུར་ཀྱང་། །
རེག་པ་ཙམ་གྱིས་ས་ལ་འགྱེལ་བར་འགྱུར། །
ཞེས་སོགས་ཀྱིས་བསྔགས་པ་ལྟར། ལྷས་བྱིན་ལ་སོགས་པ་རིགས་པ་དང་སྟོབས་ཀྱི་ང་རྒྱལ་
ཅན་མཐའ་དག་གཞོམ་པར་མཛད་དོ། །
ལྔ་པ་བཙུན་མོའི་འཁོར་དུ་དགྱེས་པར་རོལ་པའི་མཛད་པ་ནི། དེ་ལྟར་བྱང་ཆུབ་
སེམས་དཔའ་སྒྱུ་རྩལ་གྱི་གནས་མཐའ་དག་ལ་འགྲན་པའི་ཟླ་མེད་པར་གྱུར་པ་ན། ཤཱཀྱ་
ས



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
ལག་ན་བེ་ཅོན་གྱིས་རང་གི་བུ་མོ་ས་འཚོ་མ་བཙུན་མོར་ཕུལ། རྒྱལ་སྲས་གཞོན་ནུས་ཀྱང་
འཇིག་རྟེན་དང་མཐུན་པར་བྱ་བའི་ཕྱིར་གཟུགས་བཟང་དར་ལ་བབ་ཅིང་། དྲེགས་པ་དང་
བྲལ་བ། གཏོང་ལ་དགའ་བ་སོགས་བུད་མེད་རིན་པོ་ཆེའི་ཡོན་ཏན་ཀུན་ཚང་བ་ས་འཚོ་མ་
དང་། གྲགས་འཛིན་མ། རི་དྭགས་སྐྱེས་ཏེ་སོ་སོར་འཁོར་ཉི་ཁྲི་དང་བཅས་པ་བཙུན་མོ་
དྲུག་ཁྲིའམ་བརྒྱད་ཁྲི་བཞི་སྟོང་གི་ཚོགས་ཀྱིས་འཆི་མེད་མདུན་ས་ལྟ་བུའི་གླུ་དབྱངས་རོལ་
མོའི་སྒྲ་ལ་སོགས་པ་འདོད་པའི་ཡོན་ཏན་གྱི་བཀོད་པ་ཕུལ་དུ་བྱུང་བས་མཆོད་ཅིང་། དེ་
དག་གི་ནང་དུ་རྒྱལ་སྲིད་ཀྱི་མངའ་ཐང་དཔལ་ཡོན་སོགས་འདོད་ཡོན་གྱི་སྣང་བ་མཐའ་དག་
སྒྱུ་མ་ལྟ་བུར་རྩེ་ཞིང་རོལ་པ་ལ་སོགས་ཐབས་མཁས་ཀྱི་མཛད་པ་དུ་མས་བཙུན་མོའི་འཁོར་
དེ་དག་ཐམས་ཅད་ཀྱང་བྱང་ཆུབ་མཆོག་ཏུ་ཡོངས་སུ་སྨིན་པར་མཛད་པའི་སྒོ་ནས་དགུང་ལོ་
ཉེར་དགུ་བར་ཁབ་ཏུ་བཞུགས་སོ། །
དྲུག་པ་ངེས་པར་འབྱུང་བའི་མཛད་པ་ནི། དེའི་ཚེ་ན་ཕྱོགས་བཅུའི་སངས་རྒྱས་
རྣམས་ཀྱིས་བྱིན་གྱིས་བརླབས་པའི་གླུ་དབྱངས་སིལ་སྙན་གྱི་སྒྲ་ལས། བྱང་ཆུབ་སེམས་
དཔའ་གཞན་དོན་དུ་མངོན་པར་འབྱུང་བར་བསྐུལ་བའི་ཕྱིར་འདི་ལྟ་སྟེ། རྒྱ་རོལ་ལས།
སྡུག་བསྔལ་བརྒྱས་གང་སེམས་ཅན་མཐོང་ནས་ནི། །
འགྲོ་བའི་མགོན་དང་སྐྱབས་དང་གནས་འགྱུར་ཞིང་། །
ཕན་བྱེད་མཆོག་དང་དཔུང་གཉེན་གྱུར་ཅིག་ཅེས། །
ཁྱོད་ཀྱིས་སྔོན་ནི་སྨོན་ལམ་དེ་སྐད་བཏབ། །
དགེ་བ་དཔའ་བོ་སྔོན་གྱི་སྤྱོད་པ་དང་། །
1. ཁ༽ ༨༣ ན།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
འགྲོ་ཕན་བྱ་ཞེས་སྨོན་བཏབ་དྲན་པར་བྱོས། །
འདི་ནི་ཁྱོད་ཀྱིས་དུས་མིན་ཚོད་ཡིན་གྱིས། །
དྲང་སྲོང་མཆོག་རབ་མངོན་པར་འབྱུང་བར་བྱོས། །
ཞེས་པ་ལ་སོགས་པ་རྒྱ་ཆེར་བསྐུལ་བས་བྱང་ཆུབ་སེམས་དཔའ་མངོན་པར་འབྱུང་བ་ལ་རྩེ་
གཅིག་ཏུ་ཕྱོགས་པར་གྱུར་ཏོ། །ཇི་ཞིག་ན་བྱང་ཆུབ་སེམས་དཔའ་ཤིང་རྟ་ལ་ཞུགས་ཏེ་རྒྱན་
དང༌། ཕྲེང་བ་དང་། སྤོས་དང་། རོལ་མོ། གཡོག་འཁོར་སོགས་བཀོད་པ་ཚད་མེད་པས་
མདུན་དུ་བདར་ཏེ། གྲོང་ཁྱེར་གྱི་ཤར་ཕྱོགས་ཀྱི་སྒོ་ནས་ཐོན་ཏེ་བསྐྱེད་མོས་ཚལ་གཟིགས་
པའི་ཕྱིར་བྱོན་པ་ན། ཉིད་ཀྱི་མཐུས་གཙང་རིས་ཀྱི་ལྷས་སྤྲུལ་པའི་མི་ཞིག་རྒས་ཤིང་
འཁོགས་པའི་སྡུག་བསྔལ་གྱིས་ཉེན་པ་གཟིགས་ཏེ། མཁྱེན་བཞིན་དུ་ཁ་ལོ་སྒྱུར་པ་ལ་འདི་
སྐད་ཅེས། རྒྱ་རོལ་ལས།
ཁ་ལོ་སྒྱུར་པ་མི་རིད་ཉམ་ཆུང་ཞིང་། །
ཤ་ཁྲག་སྐམ་ལ་རྒྱུས་ལྤགས་ཉི་ཚེས་དཀྲིས། །
མགོ་དཀར་སོ་རྒལ་ལུས་ནི་རབ་སྐེམ་ལ། །
འཁར་བར་བརྟེན་ཅིང་མི་བདེར་འཁྱོར་འགྲོས་སུ། །
ཁ་ལོ་སྒྱུར་པས་སྨྲས་པ།
ལྷ་གཅིག་མི་འདི་རྒ་བས་ཟིལ་གྱིས་ནོན། །
དབང་པོ་ཉམས་ཤིང་སྡུག་བསྔལ་བརྩོན་སྟོབས་ཉམས། །
གཉེན་གྱི་སྐྱེ་བོས་བརྙས་ཤིང་མགོན་མེད་གྱུར། །
1. ཁ༽ ༩༥ བ།
32



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ། །
དོན་བགྱིད་མི་ནུས་ནགས་ཁྲོད་ཤིང་ལྟར་བོར། །
ཅེས་སོ། །ཡང་བྱང་ཆུབ་སེམས་དཔས།
འདི་ཡི་ཆོས་འདི་རིགས་ཀྱི་ཡིན་ནམ་འོན་ཏམ་ནི། །
འགྲོ་བ་འདི་ཀུན་ལ་ཡང་འདི་སྲིད་དེ་སྨྱོས་ཤིག །
ཚིག་འདི་ཡང་དག་མྱུར་དུ་སྨོས་ཤིག་དང་། །
ཐོས་ནས་དེ་བཞིན་དོན་ལ་འདིར་ནི་ཚུལ་བཞིན་བསམ། །
ཁ་ལོ་སྒྱུར་པས་དེའི་ལན་དུ།
ལྷ་འདི་རིགས་ཆོས་མ་ལགས་ཡུལ་འཁོར་ཆོས་མ་ལགས། །
སྐྱེ་བོ་ཀུན་གྱི་དར་ལ་བབ་པ་རྒ་བས་འཇོམས། ། །
ཁྱོད་ཀྱི་ཡབ་དང་ཡུམ་དང་ཉེ་དུ་གཉེན་ཚོགས་ཀྱང་། །
རྒ་ལས་ཐར་འགྲོ་བ་ཡི་ཐབས་ནི་གཞན་མ་མཆིས། །
ཞེས་སོགས་སྨྲས་པའི་མཐར། ལྷོ་ཕྱོགས་ཀྱི་བསྐྱེད་མོས་ཚལ་གྱི་སར་ཞུགས་པ་ན། དེར་
ནད་ཀྱིས་ཉེན་པའི་མི་ཞིག་གཟིགས་པའི་ཚེ། ཁ་ལོ་སྒྱུར་པ་ལ་འདི་སྐད་དུ།
ཁ་ལོ་སྒྱུར་པ་མི་རྩུབ་ལུས་ཀྱི་མདོག་ངན་པ། །
དབང་པོ་ཐམས་ཅད་ཉམས་ཤིང་དབུགས་དབྱུང་རབ་ཏུ་དཀའ། །
ཡན་ལག་ཀུན་སྐམས་ལྟོ་བས་དཀྲུགས་ཤིང་ཉམ་ཐག་གྱུར། །
རང་གི་གཅིན་རྟུག་སྨད་པའི་གནས་ན་འདུག་འདི་སུ། །



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཁ་ལོ་སྒྱུར་པས།
ལྷ་གཅིག་མི་འདི་ཤིན་ཏུ་ནད་ཀྱིས་བཏབ་པ་སྟེ། །
ནད་ཀྱིས་འཇིགས་པ་ཉེ་བར་མཆིས་པས་འགུམ་ལ་ཐུག །
ནད་མེད་གཟི་བརྗིད་མ་མཆིས་སྟོབས་ཀྱང་རྣམ་པར་ཉམས། །
མགོན་དང་སྐྱབས་དང་གླིང་དང་དཔུང་གཉེན་མ་མཆིས་ལགས། །
ཞེས་སོ། །དེ་ནས་ནུབ་ཕྱོགས་ཀྱི་སྒོ་ནས་བསྐྱེད་མོས་ཚལ་དུ་ཞུགས་པའི་སྐབས། ལམ་དུ་
མི་ཞིག་ཤི་བར་གྱུར་པ་ཁྱོགས་ལ་བཞག་སྟེ། ཉེ་དུ་ཚོགས་ཀྱིས་མཐའ་བསྐོར་ནས་སྨྲེ་སྔགས་
སྣ་ཚོགས་འདོན་པ་སོགས་སྡུག་བསྔལ་བའི་རྣམ་པ་དཔག་ཏུ་མེད་པར་གཟིགས་པ་ན།
མཁྱེན་བཞིན་དུ་ཁ་ལོ་སྒྱུར་པ་ལ་དྲི་བ་མཛད་པར།
ཁ་ལོ་སྒྱུར་པ་མི་འདི་ཁྱོགས་ལ་བཞག་ནས་ནི། །
མི་དག་སྐུ་བཤིག་མགོ་ལ་ས་ཡིས་འཐོར་བྱེད་ཅིང་། །
སྣ་ཚོགས་ངག་གི་ཚིག་ནི་བརྗོད་ལ་བྲང་བརྡུང་བས། །
ཀུན་ནས་བསྐོར་བ་བྱས་ཏེ་ཁྱེར་བ་སུ་ཞིག་ཡིན། །
ཁ་ལོ་སྒྱུར་པ་ན་རེ།
ལྷ་གཅིག་མི་འདི་ཛམྦུ་གླིང་དུ་གུམ་པ་སྟེ། །
སླན་ཆད་ཕ་མ་མཆིས་འབྲང་བུ་རྣམས་མཐོང་མི་འགྱུར། །
ལོངས་སྤྱོད་ཁྱིམ་དང་མཛའ་གཉེན་ཚོགས་རྣམས་སྤངས་ནས་ནི། །
34



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
འཇིག་རྟེན་ཕ་རོལ་ཕྱིན་ཏེ་སླན་ཆད་གཉེན་མི་མཐོང༌། །
ཞེས་སྨྲས་སོ། །དེ་ནས་དུས་གཞན་ཞིག་ན་བྱང་ཕྱོགས་ཀྱི་སྒོ་ནས་བསྐྱེད་མོས་ཚལ་དུ་ཞུགས་
པའི་ལམ་ན། དགེ་སློང་ཞི་བ། དུལ་བ། ཡང་དག་པར་བསྡམས་པ། ཆོས་དགོས་དང་
ལྷུང་བཟེད་ཐོགས་པ། སྤྱོད་ལམ་ཤིན་ཏུ་མཛེས་པ་ཞིག་གཟིགས་ཏེ། ཁ་ལོ་སྒྱུར་པ་ལ་
འདི་སྐད་དུ།
ཁ་ལོ་སྒྱུར་པ་སྐྱེས་བུ་སེམས་ནི་རབ་ཞི་ཞིང་། །
མིག་ཕབ་འགྲོ་ལ་གཉའ་ཤིང་གང་ཙམ་ལྟ་བྱེད་ཅིང་། །
ངུར་སྨྲིག་གོས་གྱོན་རབ་ཏུ་ཞི་བར་སྤྱོད། །
ལྷུང་བཟེད་ཐོགས་ནས་མི་རྒོད་མ་ཁེངས་སུ་ཞིག་ཡིན། །
ཞེས་དྲིས་པའི་ལན་དུ་ཁ་ལོ་སྒྱུར་པས།
ལྷ་གཅིག་མི་འདི་དགེ་སློང་ཞེས་ནི་བགྱི་བ་ལགས། །
འདོད་པའི་དགའ་བ་སྤངས་ཤིང་ཤིན་ཏུ་དུལ་བར་སྤྱོད། །
བདག་ཉིད་ཞི་བ་འཚོལ་ཞིང་རབ་ཏུ་བྱུང་བར་གྱུར། །
འདོད་ཆགས་ཞེ་སྡང་བྲལ་བ་བསོད་སྙོམས་སྤྱོད་ཅིང་རྒྱུ། །
ཞེས་སྨྲས་སོ། །དེ་ལྟར་བྱང་ཆུབ་སེམས་དཔའ་ལ་ཚུལ་འདི་རྣམས་ཀྱིས་མངོན་པར་འབྱུང་
བར་བསྐུལ་བའི་སྤྲུལ་པའི་གཟུགས་ཀྱི་རྣམ་པ་དེ་དག ཡབ་རྒྱལ་པོ་ཟས་གཙང་མས་མཐོང་
ཞིང་ཐོས་པ་དང་། ད་ནི་གཞོན་ནུ་བྱང་ཆུབ་སེམས་དཔའ་ཞག་བདུན་ལ་རབ་ཏུ་མ་བྱུང་ན་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
འཁོར་ལོས་སྒྱུར་བའི་རྒྱལ་པོ་འགྱུར་རོ་ཞེས་མཚན་མཁན་རྣམས་ཀྱིས་ཀྱང་ལུང་བསྟན་པ་
ཐོས་པས། ཤཱཀྱ་རྣམས་ཀྱིས་སྟོབས་ཅི་ཡོད་པས་མེལ་ཚེ་བྱས་ཏེ་བསྲུངས། དེའི་ཚེ་བྱང་
ཆུབ་སེམས་དཔའི་གྲོགས་སུ་ལྷགས་པའི་ལྷ་བྱེ་བ་བརྒྱ་སྟོང་ཕྲག་མང་པོ། ལ་ལས་ནི་བུད་
མེད་ཀྱི་ཚོགས་དང་དམག་གི་ཚོགས་རྣམས་གཉིད་ཀྱིས་མྱོས་པར་བྱས། ལ་ལས་ནི་མཆོད་
པའི་ལས་བྱེད། ལ་ལས་ནི་ཆབ་སྒོ་འབྱེད་པར་བྱེད། ལ་ལས་ནི་རྟ་དང་གླང་པོ་ཆེ་ལ་སོགས་
པའི་སྒྲ་མི་གྲགས་པར་བྱེད། ལ་ལས་ནི་བཙུན་མོའི་འཁོར་མི་སྡུག་པར་སྒྱུར་བར་བྱེད་དོ། །
དེའི་ཚེ་ན་བྱང་ཆུབ་སེམས་དཔས་འདུན་པ་ལ་འདི་སྐད་ཅེས། རྒྱ་རོལ་ལས།
ང་ཡི་བཀྲ་ཤིས་འདི་ནི་དོན་ཀུན་གྲུབ། །
དོ་མོད་གདོན་མི་ཟ་བར་དོན་གྲུབ་ཀྱིས། །
འདུན་པ་ཕྱི་ཤོལ་མ་བྱེད་ལ་གོར་དུ། །
རྟ་རྒྱལ་རྒྱན་གྱིས་བརྒྱན་པའང་ང་ལ་བྱིན། །
ཞེས་གསུངས་པར། འདུན་པས་ཀྱང་བྱང་ཆུབ་སེམས་དཔའ་མངོན་པར་འབྱུང་བ་ཤེས་ནས་
ལན་མང་དུ་བཟློག་ཀྱང་འདོད་པའི་ཉེས་དམིགས་རྗེས་སུ་བསྟན་ཏེ་བཟློག་པར་མ་ནུས་
པས། རྟ་རྒྱལ་དམ་པ་བསྔགས་ལྡན་ཞེས་བྱ་བ་རྒྱན་གྱིས་བརྒྱན་པ་ཕུལ་ལོ། །དེ་ནས་བྱང་
ཆུབ་སེམས་དཔའ་དེ་ལ་བཅིབས་པའི་མོད་ལ་འཇིག་རྟེན་སྐྱོང་བ་བཞིས་ནམ་མཁར་བཏེག་
སྟེ་བྱོན་པ་ན། ཚངས་པ་དང་བརྒྱ་བྱིན་གྱིས་ལམ་བསྟན་ཅིང་ལྷ་བྱེ་བ་ཕྲག་ཁྲིག་གིས་མདུན་
བདར་ཏེ་གཤེགས་སོ། །དེ་ལྟར་མངོན་པར་བྱུང་ནས་མེ་ནེ་ཡའི་ཡུལ་གྲོང་རྡལ་རྗེས་སུ་
དཔག་པ་ཞེས་བྱ་བ་ནས་དཔག་ཚད་དྲུག་ཏུ་ཕྱིན་པ་ན་ནམ་ལངས་པར་གྱུར་ནས་ཆིབས་པ་
1. ཁ༽ ༡༠༤ བ།
36



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
བསྔགས་ལྡན་ལས་བབ་སྟེ། འདུན་པ་ལ་རྟ་དང་རྒྱན་རྣམས་བྱིན་ཏེ་ཕྱིར་བཏང་ཞིང། དེ་ཕྱིར་
ལྡོག་པ་དང་ཡབ་རྒྱལ་པོ་བཙུན་མོ་འཁོར་དང་བཅས་པའི་མྱ་ངན་གྱི་གདུང་བ་བསལ། དེ་
ནས་མཆོད་རྟེན་རྣམ་དག་གི་རྩར་བྱང་ཆུབ་སེམས་དཔས་རང་གི་དབུ་སྐྲ་ཨུཏྤལ་སྔོན་པོའི་
མདོག་ཅན་གྱི་རལ་གྲིས་བདག་ཉིད་ཀྱི་ཕྱག་གིས་བྲེགས་ཏེ་དོར་བ་དང་། ལྷའི་དབང་པོ་
བརྒྱ་བྱིན་སོགས་ལྷ་རྣམས་ཀྱིས་དབུ་སྐྲ་གདན་དྲངས་ཏེ། དེང་སང་ཡང་སུམ་ཅུ་རྩ་གསུམ་པ་
རྣམས་ཀྱིས་གཙུག་ཕུད་ཀྱི་དུས་སྟོན་བྱེད་དོ། །དེར་རབ་ཏུ་བྱུང་བའི་ཚུལ་དང་མཐུན་པའི་
གོས་ཡིད་ལ་བྱས་པ་ཙམ་ནས། ལྷ་ཡི་བུ་རྔོན་པའི་གཟུགས་སུ་སྤྲུལ་པས་ངུར་སྨྲིག་གོས་ཕུལ་
བ་བཞེས་ཏེ། རང་ཉིད་ཀྱི་ཀཱ་ཤི་ཀའི་ན་བཟའ་རྣམས་དེ་ལ་བྱིན། དེས་ཀྱང་ལྷའི་འཇིག་རྟེན་
དུ་ཁྱེར་ཏེ་མཆོད་པ་ཆེན་པོས་མཆོད་དོ། །
བདུན་པ་དཀའ་བ་སྤྱད་པའི་མཛད་པ་ནི། དེ་ལྟར་བྱང་ཆུབ་སེམས་དཔའ་ཁྱིམ་
ནས་ཁྱིམ་མེད་པར་རབ་ཏུ་བྱུང་བའི་རྗེས་སུ། བྱང་ཆུབ་སེམས་དཔའི་སྤྱོད་པ་དྲི་མ་མེད་པའི་
རྗེས་སུ་འཇུག་པའི་གདུལ་བྱ་རྣམས་ལ། བྱང་ཆུབ་དམ་པ་ནི་དཀའ་བ་སྤྱད་པ་དཔག་ཏུ་མེད་
པས་སྒྲུབ་དགོས་སོ་ཞེས་བསྟན་པའི་ཕྱིར། རིམ་པར་ཡངས་པ་ཅན་དུ་སྒྱུ་རྩལ་ཤེས་ཀྱི་བུ་
རིང་ཕུར་དང་། རྒྱལ་པོའི་ཁབ་ཏུ་རེངས་བྱེད་ཀྱི་བུ་ལྷག་སྤྱོད་དག་ལས་བསམ་གཏན་གྱི་
གདམས་ངག་ནོད་ཅིང་། དེ་གཉིས་ཀྱི་རྟོགས་པའི་མཐར་ཐུག་ཅི་ཡང་མེད་པ་དང་ཡོད་མིན་
མེད་མིན་གྱི་སྐྱེ་མཆེད་དེ་སྲིད་རྩེའི་སྙོམས་འཇུག་མཐར་ཐུག་པ་ཚེགས་ཆུང་ངུས་ཁོང་དུ་ཆུད་
ནས། ཟག་བཅས་ཉེར་ལེན་དང་བཅས་པའི་བསམ་གཏན་སྙོམས་འཇུག་ཏིང་ངེ་འཛིན་དེ་
རྣམས་སུན་དབྱུང་ཞིང་། དེས་གྲོལ་བར་མི་ནུས་པ་བསྟན་པ་སོགས་དགོས་པ་དུ་མ་ཉེ་བར་
གཟིགས་ནས། ཆུ་ཀླུང་ནེ་རཉྫན་གྱ་གྱུར་འབབས་པའི་ངོགས། སའི་ཕྱོགས་ལག་མཐིལ་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ལྟར་ཁོད་མཉམ་ཞིང་། རྩྭ་སྔོན་པོ་རྨ་བྱའི་མགྲིན་པ་ལྟ་བུས་ཀུན་ཏུ་ཁྱབ་པ་སོགས་ཉམས་
དགའ་བའི་གནས་དེར། ལོ་དྲུག་ཏུ་སྐྱིལ་མོ་ཀྲུང་གཅིག་གིས་མཁའ་ཁྱབ་ཀྱི་ཏིང་ངེ་འཛིན་ལ་
མཉམ་པར་བཞག་གོ །དེ་ལྟར་ཡང་རྒྱ་རོལ་ལས། །
ང་ནི་དཀའ་ཐུབ་བརྟུལ་ཞུགས་དང་། །
དཀའ་སྤྱད་གང་ཞིག་ལྷ་དང་མིས། །
སྤྱད་པར་ནུས་པ་མ་ཡིན་པའི། །
དཀའ་སྤྱད་དྲག་པོ་རྩོམ་སྙམ་སེམས། །
བསམ་གཏན་གང་ཞིག་རང་རྒྱལ་གྱིས། །
བལྟ་བར་ནུས་པ་མ་ཡིན་པའི། །
རྡོ་རྗེ་ལྟ་བུར་བརྟན་གནས་པ། །
མཁའ་ཁྱབ་བསམ་གཏན་བསམ་གཏན་བྱེད། །
མུ་སྟེགས་བརྟུལ་ཞུགས་ངན་པ་ཡིས། །
དགའ་བའི་ལྷ་མི་འདི་ན་ཡོད། །
དེ་དག་ཡོངས་སུ་སྨིན་བྱའི་ཕྱིར། །
དཀའ་སྤྱད་བརྟུལ་ཞུགས་དྲག་པོ་བརྩམས། །
ས་སྟེང་ཅི་ཡང་མ་བཏིང་པར། །
སྐྱིལ་མོ་ཀྲུང་ནི་བཅས་ཏེ་འདུག །
རྒྱ་ཤུག་ཏིལ་དང་འབྲས་འབྲུ་གཅིག །
ཟ་བའི་ཆོ་ག་རྣམ་པར་སྟོན། །
1. ཁ༽༡༢༨ ན། །



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
དབུགས་དབྱུང་རྔུབ་པ་རྣམ་པར་སྤངས། །
སྟོབས་དང་ལྡན་པ་གཡོ་བ་མེད། །
ལོ་དྲུག་བར་དུ་བསམ་གཏན་མཆོག །
ནམ་མཁའ་ཁྱབ་ལ་བསམ་ཏན་བྱེད། །
རྟོག་དང་རྣམ་པར་རྟོག་མེད་པ། །
གཡོ་བ་མེད་ཅིང་སེམས་རྒྱུ་མེད། །
ནམ་མཁའི་ཁམས་སུ་ཁྱབ་པ་ཡི། །
མཁའ་ཁྱབ་བསམ་གཏན་བསམ་གཏན་བྱེད། །
ཅེས་པ་ལ་སོགས་པ་རྒྱ་ཆེར་གསུངས་པ་བཞིན་ནོ། །དེ་ནས་དཀའ་ཐུབ་ཁོ་ནས་གྲོལ་བར་
འཛིན་པ་ཡང་དགག་པའི་ཕྱིར་དུ་ཁ་ཟས་རགས་པ་གསོལ་ཏེ་སྐུ་སྟོབས་དང་ལྡན་པར་གྱུར་
ཅིང་། དེ་ཡང་ལྷའི་དབང་པོ་བརྒྱ་བྱིན་གྱིས་བསྐུལ་བས་གྲོང་མི་དགའ་བྱེད་མའི་བུ་མོ་
ལེགས་སྐྱེས་མས་བ་མཆོག་སྟོང་གི་འོ་མ་ལན་བདུན་དུ་ཉིང་ཁུར་བྱས་པ་སྦྲང་རྩི་ལྟར་མངར་
བས་གསེར་གྱི་སྣོད་ཆེན་པོར་བཀང་སྟེ་བྱང་ཆུབ་སེམས་དཔའ་ལ་ཕུལ་ལོ། །བྱང་ཆུབ་
སེམས་དཔས་ཀྱང་དེ་གསོལ་མ་ཐག་ཏུ་སྐུ་གསེར་སྦྱངས་བཙོ་མ་ལྟར་དུ་ཁ་དོག་བཟང་པོ་
རྒྱས་པ་དང་། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་། དཔེ་བྱད་བརྒྱད་ཅུ། འོད་
འདོམ་གང་བའི་དཔལ་རྣམས་མངོན་པར་གསལ་ལོ། །
བརྒྱད་པ་བྱང་ཆུབ་སྙིང་པོར་གཤེགས་པའི་མཛད་པ་ནི། དེ་ནས་བྱང་ཆུབ་སེམས་
དཔའ་བདུད་ཐམས་ཅད་ལས་རྣམ་པར་རྒྱལ་བའི་ཕྱིར་དུ་བྱང་ཆུབ་ཤིང་དབང་གི་དྲུང་དུ་
39



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
སེང་གེའི་སྟབས་ཀྱིས་གཤེགས་སོ། །དེའི་ཚེ་ན་སྟོང་གསུམ་གྱི་བདག་པོ་ཚངས་པ་དབང་
སྒྱུར་གྱིས་འཇིག་རྟེན་འདི་བཀོད་པ་ཆེན་པོས་ཀུན་ནས་བརྒྱན་པ་ལ་སོགས་པ་ལྷ་རྣམས་དང་
ཕྱོགས་བཅུའི་བྱང་ཆུབ་སེམས་དཔའ་རྣམས་ཀྱིས་ཕྱོགས་བཅུའི་སངས་རྒྱས་ཀྱི་ཞིང་མང་
པོར་རང་རང་གི་ཚོགས་གཉིས་ཀྱི་སྟོབས་ཚད་མེད་པའི་བཀོད་པས་བརྒྱན། སངས་རྒྱས་ཀྱི་
ཞིང་ཐམས་ཅད་བསྐྱོད་པའི་འོད་ཟེར་དཔག་ཏུ་མེད་པས་དམྱལ་བ་ལ་སོགས་པའི་འགྲོ་བ་
རྣམས་དབུགས་དབྱུང་ཞིང་ཀླུ་ནག་པོ་ཞེས་བྱ་བ་ཚེ་བསྐལ་པར་གནས་ཤིང་དམུས་ལོང་དུ་
གྱུར་པ། སངས་རྒྱས་འཇིག་རྟེན་དུ་བྱོན་པའི་ཚེ་མིག་ཐོབ་པ་དེའང་མིག་རྙེད་པར་གྱུར་ནས་
མཆོད་པ་དཔག་ཏུ་མེད་པས་མཆོད་དོ། །དེ་ལྟ་བུ་ཞིང་ཁམས་རྣམ་པར་དག་ཅིང་བཀོད་པ་
བསམ་གྱིས་མི་ཁྱབ་པ་དང་བཅས། བྱང་ཆུབ་ཀྱི་ཤིང་ག་ལ་བ་དེར་བཞུད་པའི་ལམ་གྱི་
གཡས་ཕྱོགས་ན་རྩྭ་ཚོང་བཀྲིས་རྩྭ་བརྔ་བ་ལ་འདི་སྐད་ཅེས། རྒྱ་རོལ་ ལས།
བཀྲིས་རྩྭ་དག་ང་ལ་མྱུར་དུ་བྱིན། །
དེ་རིང་ང་ལ་རྩྭས་ནི་དོན་ཆེན་འགྱུར། །
དཔུང་དང་བཅས་པའི་བདུད་ནི་བཅོམ་ནས་སུ། །
བྱང་ཆུབ་དམ་པ་ཞི་བ་རེག་པར་འགྱུར། །
ཞེས་སོགས་གསུངས་པ་ན། དེས་ཀྱང་རྩྭ་སྔོན་པོ་རྨ་བྱའི་མགྲིན་པ་ལྟ་བུ་ཤིན་ཏུ་འཇམ་ཞིང་
འབོལ་བ་ཕུལ་བ་བསྣམས་ཏེ། བྱང་ཆུབ་ཀྱི་ཤིང་ལ་ལན་བདུན་དུ་བསྐོར་བ་མཛད་ནས།
རྩྭའི་རྩེ་མོ་ནང་དུ་བསྟན་ཏེ་བཏིང་བའི་གདན་དུ་ཞབས་སྐྱིལ་མོ་ཀྲུང་བཅས་ཏེ་ཞལ་ཤར་དུ་
ཕྱོགས་པར་བཞུགས་ཤིང་། སྐུ་དྲང་པོར་བསྲངས། དྲན་པ་མངོན་དུ་བཞག་སྟེ་ཡི་དམ་དུ་
1. ཁ༽ ༡༤༡ བ།



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
བཅས་པ་འདི་ལྟ་སྟེ།
སྟན་འདིར་བདག་གི་ལུས་ནི་སྐམས་ཀྱང་རུང་། །
པགས་པ་རུས་པ་ཤ་རྣམས་ཞིག་ཀྱང་རུང་། །
བསྐལ་མང་རྙེད་དཀའ་བྱང་ཆུབ་མ་ཐོབ་བར། །
སྟན་འདི་ལས་ནི་ལུས་བསྐྱོད་མི་བྱའོ། །
ཞེས་སོ། །དེའི་ཚེ་ལྷ་རྣམས་བྱང་ཆུབ་སེམས་དཔའ་སྲུང་བའི་ཕྱིར་ཕྱོགས་ཀུན་ཏུ་འཁོད།
བྱང་ཆུབ་སེམས་དཔས་ཀྱང་སྨིན་མཚམས་ནས་བྱང་ཆུབ་སེམས་དཔའ་བསྐུལ་བ་ཞེས་བྱ་
བའི་འོད་ཟེར་བྱུང་ནས་ཕྱོགས་བཅུའི་ཞིང་རབ་འབྱམས་ནས་བྱང་ཆུབ་སེམས་དཔའ་བགྲང་
བ་ལས་འདས་པ་བསྡུས་ཏེ་རྒྱལ་བའི་སྲས་པོ་དེ་རྣམས་ཀྱིས་བྱང་ཆུབ་སྙིང་པོ་ལ་མཆོད་པའི་
བཀོད་པ་ཚད་མེད་པས་མངོན་པར་མཆོད་དོ། །
དགུ་པ་བདུད་ཀྱི་སྡེ་རྣམས་འཇོམས་པའི་མཛད་པ་ནི། དེ་ནས་བྱང་ཆུབ་སེམས་
དཔས་འདོད་པའི་ཁམས་ཀྱི་དབང་ཕྱུག་བདུད་སྡིག་ཏོ་ཅན་ལ་མ་སྦྲན་པར་བདུད་ལས་རྣམ་
པར་རྒྱལ་བའི་གོ་འཕང་མངོན་དུ་མི་འགྱུར་བར་དགོངས་ནས། དེ་དག་བསྐུལ་བར་བྱ་བའི་
ཕྱིར་སྨིན་མཚམས་ནས་བདུད་ཀྱི་དཀྱིལ་འཁོར་ཐམས་ཅད་འཇོམས་པ་ཞེས་བྱ་བའི་འོད་
ཟེར་ཕྱུང་སྟེ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་བདུད་ཀྱི་གནས་ཐམས་
ཅད་རབ་ཏུ་གཡོས་ཤིང་སྣང་བར་བྱས་ཏེ། དེ་དག་གི་མདངས་དང་གཟི་བརྗིད་ཐམས་ཅད་
མོག་མོག་པོར་བྱས་ཏེ། འོད་ཟེར་གྱི་རྩེ་མོ་ལས་སྒྲ་འདི་ལྟ་བུ་ཡང་བྱུང་སྟེ། རྒྱ་རོལ་ལས།
སེམས་ཅན་ཤིན་ཏུ་དག་པ་བསྐལ་མང་སྤྱོད་སྤྱད་པ། །
1. ཁ༽ ༡༤༧ བ།།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཟས་གཙང་སྲས་པོས་རྒྱལ་སྲིད་དག་ནི་རབ་སྤངས་ཏེ། །
ཕན་བྱེད་དེ་ནི་བདུད་རྩི་མངོན་པར་འདོད་པས་བྱུང་། །
བྱང་ཆུབ་ཤིང་དྲུང་འོངས་ཀྱིས་དེ་རིང་བསྒྲིམ་པར་བགྱིས། །
ཞེས་པ་ལ་སོགས་པའི་སྒྲས་བསྐུལ་བ་ན། བདུད་སྡིག་ཅན་ལ་དེའི་ཚེ་རང་གནས་མུན་པས་
ཁྱབ་པ་དང༌། བདུད་ཀྱི་སྡེ་རྣམས་ཁ་སྦུབ་ཏུ་འགྱེལ་བ་སོགས་མི་དགེ་བའི་རྨི་ལམ་སུམ་ཅུ་
རྩ་གཉིས་རྨིས་ཏེ་ཤིན་ཏུ་འཇིགས་ཤིང་སྐྲག་ལ་ཡིད་རབ་ཏུ་འཁྲུགས་པར་གྱུར་ཅིང་། དེའི་
རྒྱུ་བརྟགས་པ་ན། དེ་བཞིན་གཤེགས་པའི་མཐུ་ཡིན་པར་ཤེས་ཤིང་། བདག་ཉིད་འདོད་
པའི་དབང་ཕྱུག་ལས་ཉམས་པ་དང་། བདུད་ཀྱི་གནས་ཐམས་ཅད་སྟོངས་པར་འགྱུར་དུ་
དོགས་པའི་དབང་གིས་ཉོན་མོངས་པའི་དུག་གིས་སྙིང་ལ་ཁྱབ་པར་དྲེད་དྲེད་པོར་གྱུར་ཏོ། །
དེ་ལྟར་སྙིང་རབ་ཏུ་མི་དགའ་བཞིན་དུ་རང་གི་བུ་དེད་དཔོན་སོགས་ལ་འདི་སྐད་དུ་སྤྱན་ཏེ།
ཤཱཀྱའི་ནང་དུ་སྐྱེས་པ་མཚན་མཆོག་ཡན་ལག་སྤྲས། །
ལོ་དྲུག་བར་དུ་བྱ་དཀའ་བརྟུལ་ཞུགས་དྲག་པོ་སྤྱད། །
བྱང་ཆུབ་ཤིང་དྲུང་འོངས་ཀྱིས་རབ་ཏུ་སྒྲིམས་ཤིག་ཅེས། །
མདང་སུམ་བར་སྣང་ལས་ནི་ཚིགས་བཅད་དེ་སྐད་གྲག །
བྱང་ཆུབ་སེམས་དཔའ་དེ་ཉིད་རྣམ་པར་སངས་རྒྱས་ནས། །
སེམས་ཅན་བྱེ་བ་ཁྲག་ཁྲིག་མང་པོ་རྣམས་རྟོགས་བྱེད། །
གང་ཚེ་བདུད་རྩི་ཐོབ་སྟེ་བསིལ་བའི་དངོས་རེག་ཚེ། །
དེས་ནི་ང་གནས་མ་ལུས་སྟོངས་པར་བྱེད་པར་འགྱུར། །



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
དཔུང་ཆེན་རྣམས་དང་ལྷན་ཅིག་དེར་ནི་རབ་དོང་ལ། །
ཤིང་དབང་དྲུང་འདུག་དགེ་སྦྱོང་གཅིག་དེ་གཞོམ་པར་བྱ། །
ཞེས་སོགས་སྨྲས་པ་ལ། བདུད་ཀྱི་བུ་དེད་དཔོན་གྱིས། དེ་ནི་ཐུབ་པར་མི་འགྱུར་བའི་ལྟས་
སུ་རིག་སྟེ། དེར་མ་སོང་ན་དགེ་བར་འགྱུར་རོ་ཞེས་བྱ་བའི་ཚིག་གིས་བཟློག་ཀྱང་བཤོལ་དུ་
མ་བཏུབ་པར། བདུད་སྡིག་ཅན་འཁོར་བདུད་དཔུང་བྱེ་བ་ཁྲག་ཁྲིག་བརྒྱ་སྟོང་དུ་མས།
དབང་པོའི་སྒོ་རྣམས་ནས་སྦྲུལ་གདུག་པ་དང་ལྕགས་ཀྱི་སེར་བ་འབེབས་པ། མེ་དང་དུག་
གི་ཁ་རླངས་འཐུལ་ཞིང་གློག་འབྱིན་པ། རལ་གྲི་དང་། མདའ་གཞུ་དང་། འཁོར་ལོ་དང་།
རྡོ་རྗེ་ལ་སོགས་པའི་མཚོན་ཆའི་རིགས་དཔག་ཏུ་མེད་པ་ཐོགས་ཤིང་། ཡིད་དུ་མི་འོང་བའི་
སྒྲ་སྣ་ཚོགས་འཇིགས་འཇིགས་ལྟར་སྒྲོགས་པ། དྲག་པོའི་རླུང་ནག་འཚུབས་མས་བསྐྱོད་པ་
བཞིན་དུ་དཔག་ཚད་བརྒྱད་ཅུའི་ཁོ་ར་ཁོར་ཡུག་ཏུ་བཀང་སྟེ། བྱང་ཆུབ་ཀྱི་ཤིང་ག་ལ་བ་དེར་
སྐད་ཅིག་གིས་ལྷགས་ཏེ། མཚོན་ཆའི་ཆར་ཕབ། འཇིགས་པའི་སྒྲ་ཆེན་བསྒྲགས། གདུག་
པའི་དབུགས་སྤྲོ་བ་ལ་སོགས་པ་ཤིན་ཏུ་མི་བཟད་པའི་རྣམ་པ་འདི་ལྟ་སྟེ། རྒྱ་རོལ་ལས། །
གནོད་སྦྱིན་གྲུལ་འབུམ་ལྟོ་འཕྱེ་ཆེན་པོའི་གཟུགས། །
སྲིན་པོ་ཡི་དྭགས་ཤ་ཟའི་གཟུགས་དང་བཅས། །
འཇིག་རྟེན་མི་སྡུག་དྲག་གཟུགས་ཇི་སྙེད་པ། །
ཐམས་ཅད་སྒྱུ་ཡིས་དེར་ནི་སྤྲུལ་པ་བྱས། །
ཞེས་དང་།
གཤོལ་ཐོགས་འཁོར་ལོ་ཐོགས་ཤིང་མིག་སྒྱུར་དང་། །
1. ༡༥༡ ན།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
རི་རྩེ་ཆེན་པོ་ལག་ན་ཐོགས་པ་དང་། །
རླུང་དང་རྡོ་དང་གནམ་ལྕགས་རབ་འབེབས་ཤིང༌། །
གནོད་སྦྱིན་འཇིགས་སུ་རུང་བ་དེར་ཡང་ལྷགས། །
ཞེས་སོགས་ཀྱིས་བསྟན་པ་ལྟར། ཤིན་ཏུ་མི་བཟད་པའི་བདུད་ཀྱི་དཔུང་ཆེན་པོས་བྱང་ཆུབ་
སེམས་དཔའ་གཞོམ་པར་བརྩམས་ཀྱང་། བྱམས་པའི་ཏིང་ངེ་འཛིན་གྱི་མཐུས་བ་སྤུ་རྩེ་མོ་
ཙམ་ཡང་གཡོ་བ་མེད་པར་། ཇི་སྙེད་ཕབ་པའི་མཚོན་ཆ་ཐམས་ཅད་ཀྱང་སྐད་ཅིག་གིས་མེ་
ཏོག་གི་ཕྲེང་བ་དང༌། བླ་བྲེ་ལ་སོགས་པ་བྱང་ཆུབ་ཀྱི་ཤིང་མཛེས་པར་བྱེད་པའི་རྒྱན་དུ་
གྱུར་ཏེ་དེ་དག་ཐམས་ཅད་ཀྱི་མཐུ་རྡུགས་པ་ན། བདུད་སྡིག་ཏོ་ཅན་ཉམ་ཆུང་ཞིང་ཡིད་མི་
བདེ་བར་བློང་བློང་པོར་གྱུར་ཏེ་སྨྲས་པ། ཀྱེ་རྒྱལ་བུ་གཞོན་ནུ་བཞེངས་བཞེངས་རྒྱལ་སྲིད་
ལ་སྤྱོད་ཅིག ཁྱོད་ཀྱི་བསོད་ནམས་དེ་ཙམ་གྱིས་ཐར་པ་ག་ལ་ཐོབ། དེ་ནས་བྱང་ཆུབ་སེམས་
དཔས་འཇམ་ཞིང་སྙན་པའི་ཚིག་གིས་གསུངས་པ། སྡིག་ཅན་ཁྱོད་ཀྱིས་གཏན་པ་མེད་པའི་
མཆོད་སྦྱིན་གཅིག་གིས་འདོད་པའི་དབང་ཕྱུག་ཐོབ་པར་ཟད་ཀྱིས། ངས་ནི་གཏན་པ་མེད་
པའི་མཆོད་སྦྱིན་བྱེ་བ་ཁྲག་ཁྲིག་དུ་མ་བྱས་སོ། །དེའི་ཚེ་བདུད་སྡིག་ཅན་ན་རེ། ཁོ་བོས་
གཏན་པ་མེད་པའི་མཆོད་སྦྱིན་བགྱིས་པའི་དཔང་པོ་ཁྱོད་ཉིད་ཡོད་ན། ཁྱོད་ལ་ནི་དཔང་པོ་
སུ་ཡང་མེད་དོ། །དེ་ནས་བྱང་ཆུབ་སེམས་དཔས་ཕྱག་གཡས་པ་གསེར་གྱི་ཁ་དོག་ལྟ་བུས་
ས་ལ་བསྣུན་ཏེ་འདི་སྐད་དུ། རྒྱ་རོལ་ ལས།
ས་འདི་འགྲོ་བ་ཀུན་གྱི་གནས་ཡིན་ཏེ། །
རྒྱུ་དང་མི་རྒྱུ་སྙོམས་ཤིང་ཉེ་འཁོན་མེད། །
1. ༡༥༦ ན།
44



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
འདི་ནི་བདག་གི་དཔང་སྟེ་བདག་བརྫུན་མེད། །
འདི་ལ་ཁྱོད་ནི་བདག་གི་དཔང་བྱོས་ཤིག །
ཅེས་གསུངས་པའི་མོད་ལ་ས་རྣམ་པ་དྲུག་ཏུ་གཡོས་པའི་གསེབ་ནས་སའི་ལྷ་མོ་བརྟན་མ་
ལུས་ཕྱེད་རྒྱན་གྱིས་སྤྲས་པ་འཁོར་དཔག་ཏུ་མེད་པ་དང་བཅས་བྱང་ཆུབ་སེམས་དཔའ་ག་ལ་
བ་དེ་ལོགས་སུ་བཏུད་ནས་སྐྱེས་བུ་ཆེན་པོ་དེ་དེ་བཞིན་ནོ། །ཁྱོད་ཀྱིས་ཇི་སྐད་གསུངས་པ་
བཞིན་ཏེ། འདི་ནི་བདག་ལ་མངོན་སུམ་མོ། །ཞེས་སོགས་སྒྲ་ཆེན་པོས་བརྗོད་དེ་དེ་ཉིད་དུ་
མི་སྣང་བར་གྱུར་ཏོ། །དེའི་ཚེ་བདུད་སྡིག་ཏོ་ཅན་དཔུང་དང་བཅས་པ་ཤིན་ཏུ་སྐྱེངས་ཤིང་
ཡིད་མ་བདེ་བར་གྱུར་ནས། རྗེས་སུ་ཆགས་པས་བསླང་བར་ནུས་སམ་མི་ནུས་སད་པར་བྱ་
བའི་ཕྱིར་རང་གི་བུ་མོ་སྲེད་མ་དང་དགའ་མ་སོགས་བཏང་སྟེ། དེ་རྣམས་ཀྱིས་ཀྱང་འདོད་
པའི་རྣམ་འགྱུར་སྣ་ཚོགས་པས་བསླུ་བར་བརྩམས་ཀྱང་བྱང་ཆུབ་སེམས་དཔའི་སྐུའི་བ་སྤུའི་
རྩེ་མོ་ཙམ་ཡང་གཡོ་བར་མ་ནུས་ཤིང༌། བདུད་ཀྱི་བུ་མོ་དེ་དག་རྒས་ཤིང་འཁོགས་ལ་མི་
སྡུག་པའི་རང་བཞིན་དུ་བྱིན་གྱིས་བརླབས་སོ། །སླར་ཡང་བདུད་སྡིག་ཅན་འཁོར་དང་
བཅས་པ་ཡིད་རབ་ཏུ་འཁྲུགས་ཏེ་མཚོན་ཆ་སྣ་ཚོགས་འཕངས་ཤིང་ཆོ་འཕྲུལ་དཔག་ཏུ་མེད་
པ་བསྟན་ཀྱང་གླགས་རྙེད་པར་མ་གྱུར་ཅིང་། མཐར་བདུད་ཀྱི་དཔུང་ཐམས་ཅད་མགོ་རྨོངས་
པར་གྱུར་ཏེ་ལམ་ཡང་སྟོར་ནས་ཞག་བདུན་དུ་ཕན་ཚུན་འཕྲད་པ་མེད་པར་འཐོར་བར་གྱུར་
ཏོ། །དེ་ལྟར་ཡང་། རྒྱ་རོལ་ལས། །
བདུད་ཀྱི་ཡིད་འཁྲུལ་གྱུར་ཅིང་སེམས་ནི་མྱོས་པར་གྱུར། །
གླང་པོ་རྟ་དང་གཞོན་པ་ཤིང་རྟ་ས་ལ་ལྷུང་། །
1. ༡༦༤ ན།
45



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
སྲིན་པོ་གྲུལ་འབུམ་དག་དང་ཤ་ཟ་སྔངས་ཤིང་རྒྱུག ། །
མགོ་རྨོངས་ལམ་མི་རྙེད་ཅིང་གནས་མེད་སྐྱབས་ཀྱང་མེད། །
རླུང་བཏབ་ནགས་མེས་བྱས་ལྟར་བལྟས་ནས་སོང་བར་གྱུར། །
ཕ་མ་བུ་དང་སྲིང་མོ་དེ་བཞིན་ཕུ་ནུ་དག །
གང་ན་མཐོང་ཞིང་གང་དུ་དོང་ཞེས་འདྲི་བར་བྱེད། །
དེ་ཡི་རྐྱེན་གྱིས་དེ་དག་ཕན་ཚུན་འཐབ་ཅིང་རྩོད། །
བདག་ནི་སྡུག་བསྔལ་གྱུར་ཏེ་འཚོ་བའི་སྐབས་ཀྱང་མེད། །
བདུད་དཔུང་རྒྱ་ཆེ་མང་བའི་མི་འཁྲུགས་སྙེད་པོ་དེ། །
ཐམས་ཅད་རྣམ་པར་འཐོར་ཅིང་ཐ་དགུར་གྱེས་གྱུར་ཏེ། །
ཞག་བདུན་འདས་ཀྱི་བར་དུ་ཕན་ཚུན་འཕྲད་མ་གྱུར། །
མཐོང་ནས་སྨྲས་པ་གལ་ཏེ་གསོན་ན་དགའ་ཞེས་འཛེར། །
ཞེས་སོགས་གསུངས་པ་ལྟར། གཡོན་ཅན་བདུད་ཀྱི་སྡེ་དཔུང་དང་བཅས་པ་རྣམས་ཚར་
བཅད་ཅིང་། དེ་དག་ལས་དགེ་རྩ་སྨིན་པའི་ལྷའི་བུ་ཚད་མེད་པ་དག་གི་ཉོན་མོངས་པ་རྣམ་
པར་བཅོམ་སྟེ་བྱང་ཆུབ་ཏུ་སྨིན་པར་མཛད་པ་སོགས་མདོར་ན་བྱམས་པའི་ཏིང་ངེ་འཛིན་ཁོ་
ནས་བདུད་ཀྱི་དམག་མི་འཁྲུགས་ཁྲག་གཅིག་བྱང་ཆུབ་སྙིང་པོར་བཞུགས་པའི་ནམ་སྲོད་
འཁོར་དེ་ཉིད་དུ་གཡུལ་ལས་རྣམ་པར་རྒྱལ་བའི་མཛད་པ་བསྟན་ཏོ། །
བཅུ་པ་མངོན་པར་རྫོགས་པར་བྱང་ཆུབ་པའི་མཛད་པ་ནི། དེ་ལྟར་བདུད་དང་
ཕྱིར་རྒོལ་བ་རྣམས་རབ་ཏུ་བཅོམ་པའི་རྗེས་དེ་ཉིད་ལ། བྱང་ཆུབ་ཤིང་གི་དྲུང་དུ་དེ་བཞིན་
46



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
གཤེགས་པ་རྣམས་ཀྱི་སྤྱོད་ཡུལ་དུ་གྱུར་པའི་བསམ་གཏན་ལ་སྙོམས་པར་འཇུག་པར་མཛད་
ཅིང་། སྐྱ་རེངས་ཤར་བའི་དུས་ཀྱི་ཚེ་འཕགས་པའི་ཡེ་ཤེས་ཀྱིས་ཤེས་པར་བྱ་བ་དང་།
ཐོབ་པ་དང་། ལྟ་བ་དང་ཁོང་དུ་ཆུད་པ་མངོན་དུ་བྱ་བ་གང་ཅི་ཡང་རུང་བ་ཐམས་ཅད་སེམས་
ཀྱི་སྐད་ཅིག་གཅིག་དང་ལྡན་པའི་ཤེས་རབ་ཀྱིས་སྤང་བར་བྱ་བ་རྣམས་ནི་སྤངས། ཐོབ་པར་
བྱ་བ་རྣམས་ནི་མངོན་དུ་མཛད་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་
པར་རྫོགས་པར་སངས་རྒྱས་སོ། །དེ་ནས་སྐད་ཅིག་དེ་ཉིད་ལ་དེ་བཞིན་གཤེགས་པ་ཤིང་
ཏ་ལ་བདུན་སྲིད་ཙམ་དུ་འཕགས་ཏེ་ལམ་གྱི་རྒྱུན་ནི་ཆད་དོ། །སྡུག་བསྔལ་ཉེ་བར་ཞིའོ། །
ཟག་པ་ནི་ཟད་དོ་ཞེས་པ་ལ་སོགས་པ་ཆེད་དུ་བརྗོད་པ་མཛད། ལྷ་རྣམས་ཀྱིས་ཀྱང་མེ་ཏོག་
པུས་མོ་ནུབ་ཙམ་མངོན་པར་གཏོར་ཏེ་མཆོད། འཇིག་རྟེན་ཐམས་ཅད་སྣང་བས་ཁྱབ།
ཕྱོགས་བཅུའི་སངས་རྒྱས་ཐམས་ཅད་དང་། ལྷ་དང་ལྷ་མོ་རྣམས་ཀྱིས་ཀ་ལ་པིངྐའི་དབྱངས་
ཀྱིས་མངོན་པར་བསྟོད། འདྲེན་པས་ཐོག་མར་ཚིགས་སུ་བཅད་པ་འདི་སྐད་དུ། རྒྱ་རོལ་
ལས།
བསོད་ནམས་རྣམ་སྨིན་བདེ་སྟེར་སྡུག་བསྔལ་ཐམས་ཅད་སེལ། །
བསོད་ནམས་ལྡན་པའི་མི་ཡི་བསམ་པ་རྣམས་ཀྱང་འགྲུབ། །
བདུད་བཅོམ་ནས་ནི་བྱང་ཆུབ་མྱུར་དུ་རེག་པར་འགྱུར། །
མྱ་ངན་འདས་པ་ཞི་བ་བསིལ་བའི་དངོས་པོ་ཐོབ། །
ཅེས་སོགས་ཆེད་དུ་བརྗོད་པར་མཛད། དེ་ནས་ཞག་བདུན་ཕྲག་བདུན་ལས་བདུན་དང་པོར་
སྐྱིལ་ཀྲུང་མ་བཤིགས་པར་བྱང་ཆུབ་ཀྱི་ཤིང་ལ་གཟིགས་ནས་བསམ་གཏན་གྱི་བདེ་བས་
དགྱེས་པར་མཛད། བདུན་ཕྲག་གཉིས་པར་སྟོང་གསུམ་རྒྱང་རིང་དུ་འཆག བདུན་ཕྲག་
1. ༡༧༡ ན།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གསུམ་པར་བྱང་ཆུབ་ཀྱི་སྙིང་པོ་ལ་སྤྱན་མི་འཛུམ་པར་གཟིགས། བདུན་ཕྲག་བཞི་པར་ཤར་
ནུབ་ཀྱི་རྒྱ་མཚོའི་བར་དུ་མི་རིང་བར་འཆག བདུན་ཕྲག་ལྔ་པར་ཀླུ་བཏང་བཟུང་གི་གནས་
སུ་བཞུགས། བདུན་ཕྲག་དྲུག་པ་ལ་ཤིང་ནྱ་གྲོ་དྷའི་དྲུང་དུ་བཞུད། བདུན་ཕྲག་བདུན་པར་
ཤིང་སྒྲོལ་རྒྱུའི་དྲུང་དུ་བཞུགས་པ་ན་ལྷས་བསྐུལ་ཏེ། ཚོང་པ་ག་གོན་དང་བཟང་པོ་གཉིས་
ཀྱིས་བསོད་སྙོམས་ཀྱི་ཐོག་མར་ཕུལ་བ་ལ་རྒྱལ་ཆེན་བཞིས་རྡོའི་ལྷུང་བཟེད་བཞི་ཕུལ་བ་
གཅིག་ཏུ་བྱིན་གྱིས་བརླབས་ནས་དེ་ཉིད་དུ་བཞེས་པར་མཛད་དོ། །དེའི་ཚེ་བདེ་བར་
གཤེགས་པས་འདི་སྐད་ཅེས་བཀའ་སྩལ་ཏེ། རྒྱ་རོལ་ལས། །
ལྷ་ཡི་བཀྲིས་དོན་གྲུབ་ཅིང་། །
ཕྱོགས་རྣམས་བཀྲིས་བྱེད་པ་དེས། །
ཁྱེད་ཀྱི་དོན་རྣམས་འགྲུབ་གྱུར་ཅིག །
ཐམས་ཅད་མྱུར་དུ་མཐུན་པར་ཤོག །
ཅེས་སོགས་བཀྲིས་པའི་ཚིགས་སུ་བཅད་པ་གསུངས་ཏེ། སྦྲང་རྩི་འབྱུང་བ་ཞེས་བྱ་བའི་
སངས་རྒྱས་སུ་ལུང་བསྟན་ཏོ། །
བཅུ་གཅིག་པ་ཆོས་ཀྱི་འཁོར་ལོ་བསྐོར་བའི་མཛད་པ་ནི། དེ་ལྟར་བཅོམ་ལྡན་
འདས་མངོན་པར་རྫོགས་པར་སངས་རྒྱས་ནས་རང་གིས་བརྙེས་པའི་ཆོས་ཟབ་མོ་དེ་འཇིག་
རྟེན་པ་ཀུན་གྱིས་མི་རྟོགས་པར་དགོངས་ཏེ་འདི་སྐད་དུ། རྒྱ་རོལ་ལས།
ཟབ་ཞི་རྡུལ་བྲལ་འོད་གསལ་འདུས་མ་བྱས། །
1. ༡༨༥ ན། 2. ༡༨༧ བ།
48



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
བདུད་རྩི་ཆོས་ནི་བདག་གིས་ཐོབ་པར་གྱུར། །
བདག་གིས་བསྟན་ཀྱང་གཞན་གྱིས་མི་ཤེས་ཏེ། །
མི་སྨྲར་ནགས་འདབས་གནས་པར་བྱ་བ་སྙམ། །
ཚིག་བྲལ་ངག་གི་ལམ་གྱིས་མི་གོས་པ། །
དེ་བཞིན་ཉིད་ཆོས་རང་བཞིན་ནམ་མཁའ་འདྲ། །
སེམས་དང་ཡིད་ཀྱི་རྒྱུ་བ་རབ་བྲལ་བ། ། །
མཆོག་རབ་ངོ་མཚར་ཆེ་བ་དམ་པ་ཤེས། །
ཞེས་སོགས་གསུངས་ཏེ་ཐུགས་ལས་ཆུང་ངུར་བཞུགས་པ་ན། སངས་རྒྱས་ཀྱི་མཐུས་ཚངས་
པ་གཙུག་ཕུད་ཅན་འཁོར་འབུམ་ཕྲག་དྲུག་ཅུ་རྩ་བརྒྱད་དང་ལྷན་ཅིག་ཏུ་འོངས་ནས་དེ་
བཞིན་གཤེགས་པའི་ཞབས་ལ་ཕྱག་འཚལ་ཏེ་ཆོས་ཀྱི་འཁོར་ལོ་བསྐོར་བར་གསོལ་བ་
གདབ་པ་ནི་འདི་ལྟ་སྟེ། རྒྱ་རོལ་ལས།
ཡེ་ཤེས་ཆེན་པོ་མཆོག་གི་དཀྱིལ་འཁོར་བསྒྲུབས་ནས་ནི། །
ཕྱོགས་བཅུ་དག་ཏུ་འོད་ཟེར་རྣམ་པར་འགྱེད་མཛད་དེ། །
ཡེ་ཤེས་ཟེར་གྱིས་མི་ཡི་པདྨ་ཁ་འབྱེད་པ། །
སྨྲ་བའི་ཉི་མ་དེ་རིང་ཅི་སླད་བཏང་སྙོམས་བཞུགས། །
འཕགས་པའི་ནོར་ལ་སེམས་ཅན་དག་ནི་མགྲོན་གཉེར་ཏེ། །
སྲོག་ཆགས་བྱེ་བ་མང་པོ་དབུགས་ཕྱུང་མཛད་ནས་ནི། །
གང་སླད་མི་གསུང་འགྲོ་ལ་བཏང་སྙོམས་མཛད་པ་འདི། །
1. དརར བ་
49



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
འཇིག་རྟེན་རྩ་ལག་ཁྱེད་ལ་རིགས་པ་མ་ལགས་སོ། །
ཆོས་ཀྱི་དམ་པའི་རྔ་བོ་ཆེ་ནི་རྡུང་དུ་གསོལ། །
དམ་པའི་ཆོས་ཀྱི་དུང་ནི་མྱུར་དུ་བུད་དུ་གསོལ། །
ཆོས་ཀྱི་མཆོད་སྡོང་ཆེན་པོ་བསྒྲེང་བར་མཛད་དུ་གསོལ། །
ཆོས་ཀྱི་མར་མེ་ཆེན་པོ་འབར་བར་མཛད་དུ་གསོལ། །
ཞེས་སོགས་ཀྱིས་གསོལ་བ་བཏབ་ཀྱང་སྔར་བཞིན་མ་གནང་བ་ན། ཚངས་པས་བརྒྱ་བྱིན་
གྲོགས་སུ་སྦྲན་ཏེ་ལན་གསུམ་གྱི་བར་དུ་གསོལ་བ་བཏབ་པའི་མཐར། སྟོན་པས་ཞལ་གྱིས་
འཆེས་པ་ན། དེ་བཞིན་གཤེགས་པས་ཆོས་ཀྱི་འཁོར་ལོ་བསྐོར་རོ་ཞེས་པའི་སྒྲ་ཚངས་རིས་
ཀྱི་བར་དུ་གྲགས་སོ། །དེ་ནས་བཅོམ་ལྡན་འདས་ཀྱིས་གདུལ་བྱ་གང་དང་། གནས་གང་དུ་
ཆོས་བསྟན་པར་བྱ་སྙམ་དུ་དགོངས་པ་ན། ལྔ་སྡེ་བཟང་པོ་ལ་ཐོག་མར་བསྟན་དགོས་པ་
དང། དེ་དག་ཀྱང་ཝཱ་ར་ཎ་སིའི་དྲང་སྲོང་ལྷུང་བ་རི་དྭགས་ཀྱི་ནགས་སུ་འཁོད་པར་གཟིགས་
ཏེ་དེར་མཐར་གྱིས་གཤེགས་སོ། །ལྔ་སྡེས་སྟོན་པ་བྱོན་པར་མཐོང་སྟེ། དགེ་སྦྱོང་གོ་ཏ་མ་
ལྷོད་པ། མང་དུ་ཟ་བ། སློང་བ་ལས་ཉམས་པ་དེ་འོངས་ཀྱིས་སུས་ཀྱང་བསུ་བར་མི་བྱའོ། །
ལྡང་བར་མི་བྱའོ། །ཆོས་གོས་དང་ལྷུང་བཟེད་བླང་བར་མི་བྱའོ་ཞེས་སོགས་ཀྱིས་འོག་
ཁྲིམས་བཅས་ཤིང་། དེའི་ཚེ་ཀུན་ཤེས་ཀྱིས་སེམས་ཀྱིས་ཁས་མ་བླངས་སོ། །དེ་ནས་སྟོན་
པ་བྱོན་པ་དང་ལྔ་སྡེས་མ་བཟོད་པར་ཁྲིམས་དྲལ་ཏེ་སྟན་ལས་ལངས་ནས། ལ་ལས་བསུས།
ལ་ལས་གདན་བཏིང་། ལ་ལས་ཞབས་བཀྲུ་བའི་ཆུ་བཤམས་ནས་ཁྱེད་ལེགས་པར་བྱོན་
ཏམ། སྟན་འདི་ལ་བཞུགས་ཤིག་ཅེས་གསོལ་བ་དང་། སྟོན་པས་ཀྱང་གདན་ལ་བཞུགས་
ནས། ལྔ་སྡེ་ལ་མགུ་བར་བྱ་བའི་གཏམ་མང་དུ་མཛད་པ་སོགས་ཀྱི་མཐར་དེ་དག་གིས་ཉེས་
50



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
པ་ཐམས་ཅད་བཤགས་ཏེ་བཅོམ་ལྡན་འདས་ལ་ཚུལ་བཞིན་དུ་གུས་པ་བསྐྱེད་པས། དེ་དག་
གི་མུ་སྟེགས་ཀྱི་རྟགས་རྣམས་སྐད་ཅིག་དེ་ཉིད་ལ་མེད་པར་གྱུར་ཏེ། དེ་རྣམས་ཚུར་ཤོག་
གིས་བསྙེན་པར་རྫོགས་ནས་དགེ་སློང་ལོ་བརྒྱ་ལོན་པ་ལྟ་བུར་གྱུར་ཏོ། །དེ་ནས་ས་ཕྱོགས་
དེར་ཆོས་སྟོན་པར་བཞེད་པ་ན། གློ་བུར་དུ་རིན་པོ་ཆེ་སྣ་བདུན་ལས་གྲུབ་པའི་ཁྲི་སྟོང་བྱུང་
བར་གྱུར་ཏེ། སྔོན་གྱི་དེ་བཞིན་གཤེགས་པ་རྣམས་ལ་གུས་པ་མཛད་པའི་ཕྱིར། ཁྲི་གསུམ་
ལ་བསྐོར་བ་མཛད་ནས་སེང་གེ་ལྟར་བག་ཚ་བ་མི་མངའ་བར་ཁྲི་བཞི་པ་ལ་སྐྱིལ་མོ་ཀྲུང་
གིས་བཞུགས་པའི་མོད་ལ། སྐུ་ལས་འོད་ཟེར་དཔག་ཏུ་མེད་པ་བཀྱེ་བས་ཕྱོགས་བཅུའི་
འཇིག་རྟེན་གྱི་ཁམས་ཐམས་ཅད་དུ་སྣང་བ་ཆེན་པོས་ཁྱབ་པ་དང་། ཆོས་ཉན་པར་བསྐུལ་
བའི་སྒྲའང་བྱུང་བ་ན། ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན་བཞུགས་པའི་བྱང་
ཆུབ་སེམས་དཔའ་ཐམས་ཅད་དང༌། བརྒྱ་བྱིན་དང་། ཚངས་པ་དང་། འཇིག་རྟེན་སྐྱོང་བ་ལ་
སོགས་པ་ལྷ་དཔག་ཏུ་མེད་པ་སྐད་ཅིག་གིས་འདུས་ཏེ་ཆོས་ཀྱི་འཁོར་ལོ་བསྐོར་བར་མགྲིན་
གཅིག་ཏུ་གསོལ་བ་གདབ་པ་དང་། སྔོན་གྱི་སྨོན་ལམ་གྱི་མཐུས་བྱང་ཆུབ་སེམས་དཔའ་
སེམས་བསྐྱེད་མ་ཐག་ཆོས་ཀྱི་འཁོར་ལོ་བསྐོར་བ་ཞེས་བྱ་བ་དེས་གསེར་གྱི་འཁོར་ལོ་
རྩིབས་སྟོང་དང་ལྡན་པ་ཕུལ་ཏེ་ཆོས་ཀྱི་འཁོར་ལོ་དམ་པ་བསྐོར་བར་བསྐུལ་ལོ། །དེ་ནས་
བཅོམ་ལྡན་འདས་ཀྱིས་ཆུ་སྟོད་ཟླ་བའི་ཚེས་བཞིར་ཐོག་མར་ལྔ་སྡེ་བཟང་པོ་ལ་བཀའ་སྩལ་
པ། དགེ་སློང་དག་མཐའ་གཉིས་པོ་འདི་དག་ནི་རབ་ཏུ་བྱུང་བས་འཇུག་པར་བྱ་བ་མ་ཡིན་ཏེ།
འདོད་པ་བསོད་ཉམས་ཀྱི་མཐའ་དང་། ངལ་ཞིང་དུབ་པའི་མཐའོ། །དེ་བས་ན་མཐའ་
གཉིས་སྤངས་ནས་དབུ་མའི་ལམ་གྱིས་དེ་བཞིན་གཤེགས་པས་ཆོས་སྟོན་ཏེ། དགེ་སློང་དག་
འདི་ནི་འཕགས་པའི་ལམ་ཡན་ལག་བརྒྱད་དོ། །འདི་ནི་བདེན་པ་བཞི་སྟེ། སྡུག་བསྔལ་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དང༌། ཀུན་འབྱུང་དང་། འགོག་པ་དང་། ལམ་མོ་ཞེས་སོགས་བདེན་པ་བཞིའི་ངོ་བོ་དང༌།
བྱ་བ་དང་། འབྲས་བུའི་ཚུལ་གྱིས་ལན་གསུམ་དུ་བཟླས་ཏེ་རྣམ་པ་བཅུ་གཉིས་སུ་བསྐོར་
བའི་ཆོས་བསྟན་པས་ལྔ་སྡེ་བཟང་པོས་དགྲ་བཅོམ་ཐོབ། འཇིག་རྟེན་ན་དཀོན་མཆོག་
གསུམ་གྱི་ཐོག་མ་བྱུང་བ་ལ་སོགས་པ་སྟེ། དེ་ཡང་། རྒྱ་རོལ་ལས།
དེ་ལྟར་རྣམ་པ་བཅུ་གཉིས་ཀྱི། །
ཆོས་ཀྱི་འཁོར་ལོ་རབ་བསྐོར་བ། །
ཀཽཎྜི་ནྱ་ནི་ཀུན་ཤེས་ཏེ། །
དཀོན་མཆོག་གསུམ་ནི་མངོན་དུ་གྲུབ། །
སངས་རྒྱས་ཆོས་དང་དགེ་འདུན་ནི། །
དེ་དག་དཀོན་མཆོག་གསུམ་ཡིན་ཏེ། །
ཚངས་པའི་གྲོང་ཁྱེར་གནས་ཀྱི་བར། །
གཅིག་ནས་གཅིག་ཏུ་སྒྲ་སོང་བ། །
འཇིག་རྟེན་མགོན་པོ་སྐྱོབ་པ་ཡིས། །
རྡུལ་མེད་འཁོར་ལོ་རབ་ཏུ་བསྐོར། །
གང་དག་འཇིག་རྟེན་རབ་དཀོན་པ། །
དཀོན་མཆོག་གསུམ་ནི་བྱུང་བར་གྱུར། །
ཀཽཎྜི་ནྱ་ལ་སོགས་པ་དག ། །
དགེ་སློང་དག་ནི་ལྔ་བོ་དང་། །
ལྷ་ནི་བྱེ་བ་དྲུག་ཅུ་རྣམས། །
༢༠༡ བ།



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
ཆོས་ཀྱི་མིག་ནི་རྣམ་པར་སྦྱངས། ། །
ཆོས་ཀྱི་འཁོར་ལོ་བསྐོར་བ་ན། །
གཟུགས་ཀྱི་ཁམས་ན་འཁོད་པའི་ལྷ། །
གཞན་ཡང་བྱེ་བ་བརྒྱད་ཅུ་པོ། །
དེ་དག་མིག་ནི་རྣམ་པར་སྦྱངས། །
བརྒྱད་ཁྲི་བཞི་སྟོང་མི་ཡི་རྣམས། །
གང་དག་ལྷགས་པ་དེ་དག་ཀྱང་། །
མིག་ནི་རྣམ་པར་སྦྱངས་གྱུར་ཏེ། །
ཐམས་ཅད་ངན་པར་འགྲོ་ལས་གྲོལ། །
ཞེས་སོགས་གསུངས་པ་ལྟར་རོ། །དེ་ལྟར་མཛད་པ་བཅུ་གཉིས་ལས་ཆོས་ཀྱི་འཁོར་ལོ་དང་
པོ་བསྐོར་བ་ཡན་ཆད་འཕགས་པ་རྒྱ་ཆེར་རོལ་པ་ལས་རྒྱས་པར་བསྟན་པའི་དགོངས་པ་
ལྟར་ཡིན་ལ། འདི་ཕྱིན་རྒྱ་རོལ་ལས་མ་གསུངས་པས། སྔ་རབས་པ་རྣམས་ཀྱིས་ཐེག་པ་ཆེ་
ཆུང་གི་མདོ་སྡེ་གཞན་དང་གཞན་ལས་ཁ་བསྐང་སྟེ་འཆད་པར་མཛད་པ་བཞིན་འདིར་ཡང་
དེ་ལྟར་ཏེ། དེ་ཡང་གདུལ་བྱ་སོ་སོའི་ཁམས་དབང་མོས་པ་དང་མཐུན་པར། རིམ་བཞིན་བྱ་
རྒོད་ཕུང་པོའི་རིར་ཕྱོགས་བཅུ་ཞིང་རབ་འབྱམས་ནས་འདུས་པའི་བྱང་ཆུབ་སེམས་དཔའ་
དཔག་ཏུ་མེད་པ་དང་། ཉན་ཐོས་དང་། ལྷ་དང་ཀླུ་ལ་སོགས་པའི་གདུལ་བྱ་བགྲང་བ་ལས་
འདས་པ་ལ་བཀའ་བར་པའི་སྡེར་གཏོགས་ཤེར་ཕྱིན་གྱི་མདོ་སྡེ་རིན་པོ་ཆེ་དང་། ཡངས་པ་
ཅན་སོགས་ཡུལ་གཞན་དང་གཞན་དུ་མདོ་སྡེ་དགོངས་པ་ངེས་འགྲེལ་སོགས་བཀའ་མཐའ་
མའི་སྡེར་གཏོགས་ཀྱི་མདོ་རྣམས་གསུངས། དེ་དག་གི་བར་སྐབས་ཐམས་ཅད་དུ་རྒྱལ་པོའི་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཁབ་རི་བོ་ག་ཡ་དང་། སྤོས་ངད་ལྡང་། མཉན་ཡོད་རྒྱལ་བྱེད་ཀྱི་ཚལ། ཀོ་ས་ལ་སེར་སྐྱའི་
གཞི་དང་། ལྷ་དང་ཀླུ་ལ་སོགས་པའི་གནས་ངེས་པ་དང་། མ་ངེས་པ་ཅི་རིགས་རྣམས་སུ་
དྲང་བ་དང་ངེས་པའི་དོན་ལས་བརྩམས་ཏེ་ཐེག་པ་ཆེ་ཆུང་གི་ཆོས་ཀྱི་རྣམ་གྲངས་དཔག་ཏུ་
མེད་པ་ཞིག་གསུངས་པས། མཆོག་ཟུང་ལ་སོགས་པ་འཁོར་རྣམ་པ་བཞི་བགྲང་བ་ལས་
འདས་པ་འབྲས་བུ་རྣམ་པ་བཞི་ལ་བཀོད། ཐེག་པ་ཆེན་པོའི་རིགས་ཅན་གྱི་ལྷ་དང་མི་དཔག་
ཏུ་མེད་པ་བྱང་ཆུབ་ཏུ་ལུང་བསྟན། དེ་བཞིན་དུ་ཨོ་ཌི་ཡ་ན་དང༌། རི་བོ་མ་ལ་ཡ་དང་།
དཔལ་ལྡན་འབྲས་སྤུངས་ཀྱི་མཆོད་རྟེན་སོགས་ཛམྦུ་གླིང་གི་གནས་ཁྱད་པར་ཅན་དུ་མ་དང་།
གཞན་ཡང་རི་རབ་ཀྱི་རྩེ་སུམ་ཅུ་རྩ་གསུམ་དང་། དགའ་ལྡན་དང་། གནས་གཙང་མ་ལ་
སོགས་པ་ལྷ་གནས་མང་པོ་དང་། ཀླུ་དང་གནོད་སྦྱིན་ལ་སོགས་པའི་གནས་རྣམས་སུ་གསང་
སྔགས་ཀྱི་རྒྱུད་སྡེ་རབ་འབྱམས་བསྟན་པས་ཐུན་མོང་མ་ཡིན་པའི་གདུལ་བྱ་དབང་རྣོན་སྐལ་
པ་དང་ལྡན་པ་ས་ཆེན་པོའི་རྡུལ་དང་མཉམ་པ་ཞིག་སྨིན་ཅིང་གྲོལ་བར་མཛད་ཅིང་།མདོར་
ན་དགུང་ལོ་ཉེར་དགུར་ཁབ་ཏུ་བཞུགས། ལོ་དྲུག་ཏུ་དཀའ་བ་སྤྱད། དགུང་ལོ་སོ་ལྔ་པར་
མངོན་པར་རྫོགས་པར་སངས་རྒྱས་ནས་དགུང་ལོ་བརྒྱད་ཅུ་ཐམ་པའི་བར་དབྱར་གནས་པ་
བཞི་བཅུ་རྩ་ལྔ་མཛད་ཅིང་། དེ་ཡང་འཁོར་བའི་སེམས་ཅན་ཐམས་ཅད་ཐོག་མ་མེད་པ་ནས་
མ་རིག་པའི་ལིང་ཏོག་གིས་ནི་ཀུན་ཏུ་བསྒྲིབས། བདག་ཏུ་ལྟ་བའི་མདུད་པས་ནི་བཅིངས།
ང་རྒྱལ་གྱི་རི་བོས་ནི་ནོན། འདོད་ཆགས་ཀྱི་མེས་ནི་རབ་ཏུ་གདུངས། ཞེ་སྡང་གི་མཚོན་
གྱིས་ནི་རྨས། འཁོར་བའི་འབྲོག་དགོན་པར་ནི་ཞུགས། སྐྱེ་རྒ་ན་འཆིའི་ཆུ་བོ་བཞི་ལས་མ་
བརྒལ་ཏེ་སྡུག་བསྔལ་གྱིས་རྟག་ཏུ་མནར་བ་དེ་ལས་ཐར་བར་བྱ་བའི་ཕྱིར་བཅོམ་ལྡན་
འདས་ཀྱིས་དཔལ་གྱི་མགུར། དུང་གི་ཚེམས་བར་ནས་འཕྲུལ་གྱི་ལྗགས་བསྐྱངས་ནས་
54



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
ཚངས་པའི་གསུང་ཕྱུང་སྟེ་སེམས་ཅན་གྱི་བསམ་པའི་དབང་གིས་ཆོས་ཀྱི་འཁོར་ལོ་མ་ལུས་
པ་བསྐོར་བར་མཛད་དོ། ། །
བཅུ་གཉིས་པ་མྱ་ངན་ལས་འདས་པར་སྟོན་པའི་མཛད་པ་ནི། དེ་ཡང་སྤྱིར་བཅོམ་
ལྡན་འདས་ནི་བསྐལ་པ་དཔག་ཏུ་མེད་པར་བདུད་བཞི་ལས་རྣམ་པར་རྒྱལ་བའི་གོ་འཕང་ལ་
གནས་པས་མྱ་ངན་ལས་འདའ་བ་མེད་ཀྱང་། གདུལ་བྱ་རྟག་འཛིན་ཅན་རྣམས་ཀྱི་རྟག་པར་
འཛིན་པ་བཟློག་པའི་ཕྱིར་དང་། སྐལ་པ་དམན་པའི་གདུལ་བྱ་འགའ་ཞིག་ལ་སངས་རྒྱས་ཉེ་
བར་མི་སྣང་བ་ཙམ་ལ་མྱ་ངན་ལས་འདའ་བའི་ཐ་སྙད་དུ་གདགས་པའི་ཕྱིར་དེ་ལྟར་སྣང་བ་
ཡིན་ནོ། །དེ་ཡང་སྟོན་པས་ཀུན་དགའ་བོ་ལ་མྱ་ངན་ལས་མི་འདའ་བར་བསྐུལ་མ་འདེབས་
པ་དྲན་པར་བྱ་བའི་ཕྱིར་འདི་སྐད་གསུངས་ཏེ། གང་སུ་རྫུ་འཕྲུལ་གྱི་རྐང་པ་བཞི་ལ་བརྟེན་
ནས་སྒོམ་མང་དུ་བྱས་པ་དེ་འདོད་ན་བསྐལ་པའམ་བསྐལ་པ་ལས་ལྷག་གི་བར་དུ་ཡང་
འདུག་གོ་ཞེས་བྱ་བ་ལ་སོགས་པ་ལན་གཉིས་ལན་གསུམ་གྱི་བར་དུ་བཟླས་ཀྱང་བདུད་ཀྱི་
སྟོབས་ཀྱིས་བསྒྲིབས་པར་བྱས་ཏེ་དེ་ལྟར་བསྐུལ་བའི་དྲན་པ་མ་ཤར་རོ། །དེའི་ཚེ་བདུད་
སྡིག་ཅན་ལྷགས་ནས་བཅོམ་ལྡན་འདས་ལ་མྱ་ངན་ལས་འདའ་བར་གསོལ་བ་བཏབ་པ་ན།
སྟོན་པས་ཀྱང་ཟླ་བ་གསུམ་ནས་དེས་ཇི་སྐད་གསོལ་བ་བཞིན་དུ་བགྱིད་པར་ཞལ་གྱིས་
བཞེས་སོ། །དེ་ལྟ་བུ་བཅོམ་ལྡན་འདས་ཀྱི་མཛད་པ་མཐའ་དག་མཐར་ཕྱིན་པ་ན་སྐུ་ཚེའི་
འདུ་བྱེད་ནི་བཏང་། འཚོ་བའི་འདུ་བྱེད་ནི་བྱིན་གྱིས་བརླབས་པའི་ཏིང་ངེ་འཛིན་ལ་སྙོམས་
པར་ཞུགས་ཏེ་ས་འདི་རྣམ་པ་དྲུག་ཏུ་གཡོ་བ་ལ་སོགས་པའི་ལྟས་ཆེན་པོ་སྣང་བར་གྱུར་པ་
དང་ལྷན་ཅིག་གྲོང་ཁྱེར་ཡངས་པ་ཅན་ལ་སོགས་པར་རིམ་གྱིས་གཤེགས་ཏེ། ཀུན་དགའ་བོ་
ལ་སླད་མའི་དུས་ཆོས་དང་ཆོས་མ་ཡིན་པ་རྣམ་པར་དབྱེ་བ་ན་མདོ་སྡེ་དང་མཐུན། འདུལ་བ་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ། །
ལ་སྣང་། ཆོས་ཉིད་དང་མི་འགལ་ན་སྟོན་པའི་བསྟན་པར་ཟུངས་ཤིག་པ་ལ་སོགས་པ་
གདམས་ནས་གྲོང་ཁྱེར་རྩྭ་ཅན་དུ་གྱད་ཀྱི་ཡུལ་དང་ཉེ་བ་ཤིང་སཱ་ལ་ཟུང་གི་ཚལ་དུ་བྱོན་ཏེ་
དེར་མྱ་ངན་ལས་འདའ་བའི་དགོངས་པ་ཉེ་བར་བཞག་སྟེ་དུས་ཐ་མའི་གཟིམས་ཁྲི་ལ་སེང་
གེའི་ཉལ་སྟབས་ཀྱིས་བཞུགས་ཏེ་སྣང་བའི་འདུ་ཤེས་དང༌། དྲན་པ་དང་ཤེས་བཞིན་གྱི་འདུ་
ཤེས་དང༌། མྱ་ངན་ལས་འདས་པའི་འདུ་ཤེས་ཐུགས་ལ་མཛད་དེ་སྐུ་དངོས་ཀྱི་གདུལ་བྱའི་
ལྷག་མ་དྲི་ཟའི་རྒྱལ་པོ་རབ་དགའ་སྟེ། དེ་འདུལ་བའི་དོན་དུ་དྲི་ཟའི་ཆ་བྱད་དུ་སྤྲུལ་ཏེ་ཕྱག་
ན་པི་ཝང་རྒྱུད་སྟོང་དང་ལྡན་པ་བསྣམས་ནས་རབ་དགའི་སྒོ་དྲུང་ན་ཕེབས་ཏེ། དེ་དང་གླུ་
དབྱངས་ལེན་པ་དང་པི་ཝང་ཁྲོལ་བའི་ཁྱད་པར་ལ་འགྲན་པའི་ཚེ། སྟོན་པས་རྒྱུད་སྟོང་ཕྲག་
ཡོད་པ་ནས་གཅིག་གི་བར་ལ་རིམ་གྱིས་བཅད་ཀྱང་སྒྲ་གདངས་སྙན་པ་ལ་ཁྱད་པར་མ་བྱུང་
བ་དང་། མཐར་རྒྱུད་གཅིག་པུ་དེ་ཡང་བཅད་པས་ནམ་མཁའ་ལས་སྒྲ་གདངས་སྔ་མ་བཞིན་
དུ་འབྱུང་བར་བྱིན་གྱིས་བརླབས་པས་དེ་ངོ་མཚར་དུ་སྐྱེས་ནས་ང་རྒྱལ་གྱི་རི་བོ་གཞིག་པར་
མཛད་དོ། །དེ་ནས་དད་པར་གྱུར་པ་གཟིགས་ནས་སྐུ་དངོས་སུ་བསྟན་ཏེ་ཆོས་གསུངས་པས་
བདེན་པ་མཐོང་ངོ༌། །དེ་བཞིན་དུ་ཀུན་ཏུ་རྒྱུ་རབ་བཟང་ཞེས་པ་ལོ་བརྒྱ་དང་ཉི་ཤུ་ལོན་པ་
དེས་ཨུ་དུམ་ཝཱ་རའི་མེ་ཏོག་གི་ཚལ་རྙིང་པར་གྱུར་པ་མཐོང་སྟེ། དེ་བཅོམ་ལྡན་འདས་མྱ་ངན་
ལས་འདའ་བའི་ལྟས་སུ་ཤེས་ནས། བདག་གི་ཐེ་ཚོམ་འགའ་ཞིག་སེལ་བར་འགྱུར་གྲང་
སྙམ་སྟེ་བྱུང་བ་ལ་དགའ་བའི་གཏམ་མང་པོ་མཛད་པའི་མཐར་བཅོམ་ལྡན་འདས་ཀྱིས་ཆོས་
བསྟན་པས་བདེན་པ་མཐོང་བར་གྱུར་པ་དང་། ཚུར་ཤོག་གིས་བསྙེན་པར་རྫོགས་ནས་དགྲ་
བཅོམ་པ་ཐོབ་བོ། །དེས་ཀྱང་སྟོན་པ་མྱ་ངན་ལས་འདའ་བ་མཐོང་བ་ལ་སྤྲོ་བར་མ་གྱུར་ཏེ་
མྱ་ངན་ལས་འདས་སོ། །དེ་ནས་སྟོན་པས་འཁོར་རྣམ་པ་བཞི་ལ་ཟླ་བ་ཕྱེད་ཕྱེད་དུ་སོ་སོར་



བྱེ་བྲག་འོ་སྐོལ་གྱི་སྟོན་པའི་མཛད་པ་བསྟན་པ།
ཐར་པའི་མདོ་འདོན་པ་ལ་སོགས་པ་གདམས། སྐུའི་སྟོད་གཡོགས་བསལ་ཏེ་དགེ་སློང་དག་
དེ་བཞིན་གཤེགས་པའི་སྐུ་ལ་ལྟོས་ཤིག དེ་བཞིན་གཤེགས་པ་བལྟ་བ་ནི་རྙེད་པར་དཀའ་སྟེ་
ཨུ་དུམ་ཝཱ་ར་བཞིན་ནོ། །དགེ་སློང་དག་ཅང་མ་སྨྲ་ཞིག འདི་ལྟར་འདུས་བྱས་ཐམས་ཅད་
ནི་འཇིག་པའི་ཆོས་ཅན་ནོ་ཞེས་གསུང་གི་ཐ་མ་ཉིད་སྩལ་ཏོ། །དེ་ནས་སྟོང་གསུམ་གྱི་སྟོང་
ཆེན་པོའི་འཇིག་རྟེན་གྱི་ཁམས་རྣམ་པ་དྲུག་ཏུ་གཡོས་ཤིང་དེ་བཞིན་གཤེགས་པ་རྣམས་ཀྱི་
སྤྱོད་ཡུལ་དུ་གྱུར་པའི་བསམ་གཏན་གྱི་རྣམ་པར་ཐར་པ་བསྟན་ནས་ཡོངས་སུ་མྱ་ངན་ལས་
འདའ་བ་ཆེན་པོས་ཡོངས་སུ་མྱ་ངན་ལས་འདས་པའི་ཚུལ་བསྟན་ཏོ། །དེ་ནས་ཞག་བདུན་དུ་
ལྷ་དང་མིའི་མཆོད་པ་རྒྱ་ཆེན་པོས་མཆོད་ཅིང་། སྐུ་གདུང་གྱད་ཀྱིས་དབུ་རྒྱན་བཏགས་པའི་
མཆོད་རྟེན་གྱི་དྲུང་དུ་སྤྱན་དྲངས་ཏེ། ཉན་ཐོས་ཆེན་པོ་ཀུན་ཤེས་ཀཽཎྜི་ནྱ་དང་། སྐུལ་བྱེད་
དང་། སྟོབས་བཅུ་འོད་སྲུང་དང་། འོད་སྲུང་ཆེན་པོ་སྟེ་སའི་སྟེང་དུ་ཟླ་མེད་པའི་ཉན་ཐོས་
ཆེན་པོ་བཞི་ལ་སོགས་པས་མཆོད་ཅིང་མེ་རང་འབར་དུ་གྱུར་ཏེ། གདུང་རྣམས་ཡུངས་འབྲུ་
ལྟ་བུའི་རིང་བསྲེལ་གྱི་ཕུང་པོར་གྱུར་པ་ཕྱོགས་ཀྱི་རྒྱལ་པོ་ལ་སོགས་པས་སོ་སོའི་གནས་སུ་
སྐུ་གདུང་གི་མཆོད་རྟེན་བརྩིགས་པའི་ཕྱིར་དང་། དུས་སྟོན་བྱ་བའི་ཕྱིར་རིང་བསྲེལ་གྱི་སྐལ་
པ་ལེན་དུ་བྱུང་བ་རྣམས་ལ་ཆ་བརྒྱད་དུ་བགོས་ཏེ་སོ་སོར་བྱིན། ཚེམས་ཆེ་བ་བཞི་པོ་སུམ་
ཅུ་རྩ་གསུམ་དང་། གྲོང་ཁྱེར་སྒྲ་སྒྲོགས་ཀླུ་ཡི་རྒྱལ་པོ་སོགས་ཀྱིས་ཐོབ་ཏེ་མཆོད། མ་སྐྱེས་
དགྲའི་གདུང་སྐལ་རྣམས་ཕྱིས་ཆོས་རྒྱལ་མྱ་ངན་མེད་ཀྱིས་བླངས་ཏེ་ཛམྦུའི་གླིང་དུ་ནུབ་
གཅིག་ལ་མཆོད་རྟེན་བྱེ་བ་བཞེངས་པ་སོགས་སྐུ་གདུང་ཡང་འཇིག་རྟེན་ཀུན་ཏུ་རྒྱས་ཤིང་
འཕེལ་བར་གྱུར་ཏོ། །



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་རྒྱལ་པོ་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཐུབ་བསྟན་མཛེས་པར་བྱེད་པའི་
རྒྱན་ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་ལས་སྟོན་པའི་མཛད་པ་བསྟན་པའི་སརྒ་སྟེ་དང་
པོའོ།། །།



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
གཉིས་པ་ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་
དར་བའི་ཚུལ་ཕྱོགས་ཙམ་སྨོས་པ་ལ་གསུམ་སྟེ། ཐེག་པ་ཐུན་མོང་དུ་གྲགས་པའི་བཀའ་
བསྡུ་རིམ་པ་གསུམ་བྱུང་ཚུལ་དང༌། ཐུན་མིན་ཐེག་ཆེན་གྱི་བཀའི་བསྡུ་བ་བཤད་པ་དང་།
བསྟན་པ་དེ་ཉིད་གང་ལ་གཏད་ཅིང་འཛིན་པར་བྱེད་པའི་སྐྱེས་བུ་ཇི་ལྟར་བྱོན་ཚུལ་བཅས་
ལས།
དང་པོ་བཀའ་བསྡུ་རིམ་པ་གསུམ་གྱི་ཐོག་མ་ནི། འདུལ་བ་ལུང་ཕྲན་ཚེགས་
ནས་བཟུང་རྒྱས་པར་འབྱུང་བའི་སྙིང་པོར། དེ་ཡང་སྟོན་པ་ཐུབ་པའི་དབང་པོ་མཆོག་ཟུང་
དང་བཅས་འཁོར་དགྲ་བཅོམ་པ་ཁྲི་ཕྲག་དུ་མ་མྱ་ངན་ལས་འདས་པ་ན། ལྷ་རྣམས་ཀྱིས་
འདི་སྐད་དུ་སྨྲ་སྟེ། སྟོན་པའི་གསུང་རབ་ནི་དུད་པ་ཙམ་དུ་གྱུར། དགེ་སློང་དབང་ཡོད་པ་
དག་ཀྱང་འདས་པར་གྱུར་པས། མདོ་སྡེ་དང་། འདུལ་བ་དང་། མ་མོ་དག་མི་སྒྲོགས་སོ་ཞེས་
འཕྱ་བར་བྱེད་པ་དེ་སེལ་བའི་ཆེད་དང་། མ་འོངས་པའི་དགེ་སློང་རྣམས་བརྗེད་ངས་ཆེ་བ་
སོགས་ཀྱིས་ཚིག་དོན་འཛིན་པར་མི་ནུས་པ་ལ་ཕན་གདགས་ཤིང་བསྟན་པ་ཡུན་རིང་དུ་
གནས་པའི་ཕྱིར། སྟོན་པ་མྱ་ངན་ལས་འདས་པའི་ཕྱི་ལོར་བཀའ་བསྡུ་དང་པོ་མཛད་པ་ཡིན་
ཏེ། དེ་ཡང་གནས་བརྟན་འོད་སྲུང་ཆེན་པོས་གྲོང་ཁྱེར་རྩྭ་ཅན་དུ་དགྲ་བཅོམ་པ་གང་པོ་ལ་
དགེ་འདུན་འདུས་ཤིག་ཅེས་བསྒོས་པ་དང་། དེས་ཀྱང་མཉན་ཏེ་གཎྜི་བརྡུངས་པས་དགེ་
སློང་ལྔ་བརྒྱ་ལ་གཅིག་གིས་མ་ཚང་བ་འདུས་སོ། །དེའི་ཚེ་བ་ལང་བདག་སུམ་ཅུ་རྩ་གསུམ་
དུ་འགོག་སྙོམས་ལ་གནས་པ་གང་པོ་འབོད་དུ་ཕྱིན་པ་ན། བཅོམ་ལྡན་འདས་མ་བཞུགས་
པར་ཤེས་ནས། དེས་ཆོས་གོས་དང་ལྷུང་བཟེད་དགེ་འདུན་ལ་ཕུལ་ཏེ་ཆོ་འཕྲུལ་དུ་མ་དང་
བཅས་མྱ་ངན་ལས་འདས་སོ། །དེ་ཕྱིན་ཆད་སུའང་མྱ་ངན་ལས་མི་འདའ་བར་འོད་སྲུང་ཆེན་
1: སྡེ་སྤར། ད༽ ༣༠༡ ན།
59



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
པོས་ཁྲིམས་བཅས། དེ་ནས་རིམ་པར་འོད་སྲུང་ཆེན་པོ་དགེ་སློང་ལྔ་བརྒྱ་དང་བཅས་དབེན་
པའི་གནས་མ་ག་དྷའི་ཕྱོགས་སུ་གཤེགས་པའི་མཐར་རྒྱལ་པོའི་ཁབ་ནྱ་གྲོ་དྷའི་ཕུག་ཏུ་ཆོས་
བགྲོ་བའི་གནས་ཡང་དག་པར་གཟིགས་ནས། དེར་རྒྱལ་པོ་མ་སྐྱེས་དགྲས་ཡོ་བྱད་བསྟབས་
ཏེ་དབྱར་གནས་པར་ཞལ་གྱིས་བཞེས་སོ། །དེའི་ཚེ་དགེ་སློང་ལྔ་བརྒྱ་ལས་གཞན་ཐམས་
ཅད་དགྲ་བཅོམ་པ་ཡིན་ལ། ཀུན་དགའ་བོ་ཁོ་ན་སློབ་པ་རྒྱུན་ཞུགས་ཡིན་པའི་ཕྱིར། ཚོགས་
བྲལ་དུ་མ་གྱུར་ན་ཆོས་བགྲོ་བའི་འོས་མ་ཡིན་པས། འོད་སྲུང་ཆེན་པོས་དེ་སྤྲོ་བའི་ཐབས་
ཀྱིས་འདུལ་བར་རིག་ནས་སྔོན་གྱི་ཉེས་པ་བརྒྱད་རྣམ་པར་བསྒྲགས་ཏེ་ཕྱིར་བསྐྲད་པ་དང༌།
ཀུན་དགའ་བོ་མྱ་ངན་དང་བཅས་ཏེ་མཆོག་གི་འདུས་པ་ལས་ཕྱིར་བྱུང་སྟེ་བྲི་ཛིའི་གྲོང་དུ་
གཤེགས་སོ། །དེར་འཁོར་རྣམས་ལ་ཆོས་བསྟན་པས་བྲི་ཛིའི་བུས་དགྲ་བཅོམ་པ་ཐོབ་སྟེ་
མཁན་པོའི་སེམས་ལ་བལྟས་པས་ཆགས་བྲལ་དུ་མ་གྱུར་པ་མཐོང་ནས་འདི་སྐད་ཅེས་སྨྲས་
ཏེ། ཕྲན་ཚེགས་ ལས།
གོ་ཏམ་ཁྱེད་ནི་བག་མེད་མ་མཛད་པར། །
ཤིང་དྲུང་ཐིབས་པོར་བརྟེན་ནས་མྱ་ངན་འདས། །
ཐུགས་ལ་བཞག་སྟེ་བསམ་གཏན་མཛོད་ཅིག་དང་། །
རིང་པོར་མི་ཐོགས་ཞི་བའི་གནས་ཐོབ་འགྱུར། །
ཞེས་བསྐུལ་བའི་གདམས་ངག་ལ་བརྟེན་ནས་རབ་ཏུ་བསྒྲིམས་པས་དགྲ་བཅོམ་པ་ཉིད་ཐོབ་
སྟེ་ནྱ་གྲོ་དྷའི་ཕུག་ག་ལ་བ་དེར་ཕྱིན་ཏོ། །དེ་ནས་འོད་སྲུང་ཆེན་པོ་དང་དགྲ་བཅོམ་པ་རྣམས་
ཀྱིས་ཆོས་བསྡུ་བར་བགྲོས་ཏེ། ཐོག་མར་ཀུན་དགའ་བོ་ལ་སྤྲོ་བ་དྲིས་ནས་གསོལ་བ་དང་
1. ད༽ ༣༠༩ བ།
60



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
གཉིས་ཀྱི་ལས་ཀྱིས་མདོ་སྡེ་སྡུད་པ་པོར་བསྐོས་ཏེ། དེས་ཀྱང་སེང་གེའི་ཁྲི་ལ་དགྲ་བཅོམ་
པ་ལྔ་བརྒྱས་སྣམ་སྦྱར་གཏིང་བའི་སྟེང་དུ་བཞུགས་སོ། །བཞུགས་ནས་ཀྱང་བཅོམ་ལྡན་
འདས་ཀྱིས་མདོ་སྡེ་གང་དག་ལྷ་དང་ཀླུ་ལ་སོགས་པ་ལ་གསུངས་པ་དང་། དངོས་དང་བརྒྱུད་
ནས་ཐོས་པ་ཇི་སྙེད་བཟུང་བ་ཐམས་ཅད་བཤད་པར་བྱའོ་སྙམ་དུ་བསམ་པ་དང་། ལྷ་རྣམས་
ཀྱིས་ཀྱང་ཤེས་པར་གྱུར་ཏེ་ཆོས་མཉན་པའི་ཕྱིར་ལྷགས་སོ། །དེ་ནས་འོད་སྲུང་ཆེན་པོས་
ཀུན་དགའ་བོ་ལ་འདི་སྐད་ཅེས་བསྐུལ་ཏེ། ཕྲན་ཚེགས་ལས།
སྟོན་པ་འཇིག་རྟེན་ཕན་བཞེད་པ། །
རྒྱལ་བས་གསུངས་པའི་ཆོས་རྣམས་ཀྱི། །
རྣམ་པ་མཆོག་ནི་གར་བཤད་པ། །
ཚེ་དང་ལྡན་པས་མདོ་སྡེ་གསུངས། །
དེ་ནས་ཀུན་དགའ་བོས་བྱང་ཆུབ་སྙིང་པོའི་ཕྱོགས་སུ་མངོན་པར་བལྟས་ཏེ་སངས་རྒྱས་རྗེས་
སུ་དྲན་བཞིན་དུ་ཐལ་མོ་སྦྱར་ཏེ་དབྱངས་ཀྱིས་ཁྱབ་པར་བྱས་ནས། འདི་སྐད་བདག་གིས་
ཐོས་པ་དུས་གཅིག་ན་ཞེས་སོགས་གླེང་གཞི་ནས་བརྩམས་ཏེ་མདོ་སྡེ་ཐམས་ཅད་རྫོགས་
པར་བཤད་པ་དང་། དགྲ་བཅོམ་པ་དེ་དག་བསམ་གཏན་བཞི་ལ་སྙོམས་པར་ཞུགས་ནས་
མངོན་ཤེས་ཀྱིས་བལྟས་ཏེ་ཏིང་ངེ་འཛིན་ལས་ལངས་ནས་ཕན་ཚུན་ངེས་པ་བྱས། ཀུན་
དགའ་བོས་འདི་ལས་ལྷག་མ་གཞན་མེད་དོ་ཞེས་མདོ་སྡེ་ཐམས་ཅད་རྫོགས་པར་གསུངས་
ནས་སེང་གེའི་ཁྲི་ལས་བབས་སོ། །དེ་ནས་ཉེ་བར་འཁོར་འདུལ་བ་སྡུད་པ་པོར་བསྐོས་ཏེ་དེ་
ཉིད་སེང་གེའི་ཁྲི་ལ་འཛེགས་པ་དང་། འོད་སྲུང་ཆེན་པོས་ཉེ་བར་འཁོར་ལ། བཅོམ་ལྡན་
1. ད༽ ༣༡༡ ན།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
འདས་ཀྱིས་དང་པོར་བསླབ་པའི་གཞི་གང་དུ་བཅས་ཞེས་དྲིས་པའི་ལན་དུ། ཝཱ་ར་ཎཱ་སིར་
རོ། །གང་གི་དོན་དུ། དགེ་སློང་ལྔ་སྡེའི་ཆེད་དུ་སྟེ། གང་གི་ཕྱིར། འདི་ལྟ་སྟེ་ཤམ་ཐབས་
ཟླུམ་པོར་བགོ་བར་བྱའོ་ཞེས་བསླབ་པ་བཅའ་བར་མཛད་དོ། །ཞེས་སོགས་དྲི་ལན་གྱི་སྒོ་
ནས་འདུལ་བ་ཡང་དག་པར་བསྡུས་ནས་ཉེ་བར་འཁོར་སེང་གེའི་ཁྲི་ལས་བབས་སོ། །
མཐར་འོད་སྲུང་ཆེན་པོ་རང་ཉིད་མ་བསྐོས་པར་སེང་གེའི་ཁྲི་ལ་མངོན་པར་འཁོད་དེ། དགེ་
སློང་དག་མ་མོ་ལྟ་བུ་ཞེས་པ་དེ་བདག་ཁོ་ནས་སྨྲ་བར་བྱ་སྟེ། མ་མོ་ལྟ་བུ་ནི་ཤེས་བྱའི་མཚན་
ཉིད་རབ་ཏུ་གསལ་བར་བྱེད་པ་ཡིན་ཏེ། འདི་ལྟར་དྲན་པ་ཉེ་བར་བཞག་པ་བཞི་དང་། ཞེས་
བྱ་བ་ལ་སོགས་པ་རྫོགས་པར་བཤད་ནས། དགྲ་བཅོམ་པ་རྣམས་ཀྱིས་ཀྱང་། ཕན་ཚུན་
ངེས་པར་བྱས་ཤིང་། དེའི་ཚེ་ས་བླ་ནས་འོག་མིན་གྱི་བར་གྱི་ལྷ་རྣམས་ཀྱིས་འདི་སྐད་ཅེས།
ཨ་ལ་ལ། འཕགས་པ་འོད་སྲུང་ལ་སོགས་པ་དགྲ་བཅོམ་པ་ལྔ་བརྒྱས་བདེ་བར་གཤེགས་
པའི་སྡེ་སྣོད་གསུམ་ཡང་དག་པར་བསྡུས་པས་ལྷ་རྣམས་ཀྱི་ལུས་ནི་མངོན་པར་འཕེལ་བར་
གྱུར་ཏོ། །ལྷ་མ་ཡིན་གྱི་ལུས་རྣམས་ནི་ཡོངས་སུ་འགྲིབས་པར་གྱུར་ཏོ་ཞེས་མགྲིན་གཅིག་ཏུ་
ཡུད་ཙམ་གྱིས་བསྒྲགས་སོ། །དེ་དག་ནི་དགྲ་བཅོམ་པ་ལྔ་བརྒྱས་བསྡུས་པས་ལྔ་བརྒྱས་ཡང་
དག་པར་བསྡུས་པ་ཞེས་པའི་ཐ་སྙད་དུ་གྱུར་ཏོ། །
བཀའ་བསྡུ་གཉིས་པ་ནི། འདུལ་བ་ལུང་ཕྲན་ཚེགས་ལས། སངས་རྒྱས་
བཅོམ་ལྡན་འདས་ཡོངས་སུ་མྱ་ངན་ལས་འདས་ནས་ལོ་བརྒྱ་དང་བཅུ་ལོན་ཏེ་རྒྱལ་བའི་ཉི་
མ་ནུབ་པ་དང༌། ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པའི་གཞི་བཅུ་པོ་
མདོ་སྡེ་ལས་འདས། འདུལ་བ་ལས་འདས། སྟོན་པའི་བསྟན་པ་དང་བྲལ་ཏེ། མདོ་སྡེ་ལ་མི་
འཇུག འདུལ་བ་ལ་མི་སྣང་། ཆོས་ཉིད་དང་འགལ་བ་བྱུང་སྟེ། དེ་དག་ལ་ཡངས་པ་ཅན་གྱི་
1: ད༽ ༣༢༣ བ།
62



.. -
-
4-
-.
ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
དགེ་སློང་རྣམས་ཀྱིས་རུང་བ་མ་ཡིན་པ་ལ་རུང་བར་ཡོངས་སུ་སྟོན་ཅིང་ཀུན་ཏུ་སྤྱོད། རབ་ཏུ་
རྗོད་དེ་ཞེས་སོགས་རུང་བ་མ་ཡིན་པའི་གཞི་བཅུ་རིམ་པ་བཞིན་དུ་གསུངས་ཟིན་པའི་མཇུག་
ཏུ། འདུལ་བ་ལུང་ཕྲན་ཚེགས་ ལས།
ཨ་ལ་ལ་དང་རྗེས་སུ་ཡི་རང་སྤྱོད་པ་དང་། །
བརྟགས་པ་དང་ནི་ལན་ཚྭ་དག་དང་ལམ་དང་ནི། །
སོར་མོ་གཉིས་ཀྱིས་རུང་དང་དཀྲུགས་དང་གདིང་བ་དང་། །
གསེར་དངུལ་བྱས་པ་འདི་ནི་བར་སྡོམ་ཡང་དག་བསྡུས། །
ཞེས་པ་ལྟར་གཞི་བཅུ་སྟེ། དེ་ཡང་ཆོས་མིན་གྱི་ལས་བྱས་པའི་མཇུག་ཏུ་དགེ་སློང་རྣམས་
ཀྱིས་ཨ་ལ་ལ་ཞེས་བྱ་བས་རུང་བར་བྱེད་པ་དང་། དེ་བཞིན་དུ་ཆོས་མིན་གྱི་ལས་བྱས་པས་
ཐམས་ཅད་ཀྱིས་རྗེས་སུ་ཡི་རང་བས་རྗེས་སུ་ཡི་རང་ངོ་ཞེས་བྱ་བས་རུང་བར་བྱེད་པ་དང་།
ས་གཞི་འདི་ཀུན་གྱིས་སྤྱོད་རུང་བས་ཉེས་པ་མེད་པ་ཡིན་ཞེས་ཁྱིམ་པ་བཞིན་དུ་རང་གི་ལག་
གིས་ས་བརྐོ་ཞིང་རྐོར་འཇུག་པར་ཀུན་ཏུ་སྤྱོད་པས་རུང་བར་བྱེད་པ་དང་། ན་བར་གྱུར་ན་
ཆང་སྣོད་ནས་སྲིན་བུ་པད་པས་འཇིབ་པ་ལྟར་གཞིབས་ནས་ཆང་བཏུང་དུ་རུང་བ་དང༌།
ལན་ཚྭ་འདེབས་ན་ཟས་ཀྱི་རོ་འགྱུར་བས་དུས་མིན་གྱི་ཁ་ཟས་ཟ་རུང་བ་དང་། ཟས་སྤངས་
ཟིན་ནས་རྒྱང་གྲགས་ཕྱེད་ཙམ་ལམ་དུ་བརྒལ་ནས་སླར་ཡང་ཟར་རུང་བ་དང་། ཟས་སྤངས་
ནས་ལྷག་པོ་བྱ་མི་དགོས་པར་སླར་སོར་མོ་གཉིས་ཀྱིས་རེག་ནས་སྤྱོད་དུ་རུང་བ་དང་། འོ་མ་
དང་ཞོ་གཉིས་བྲེ་གང་རེ་བསྲེས་ཏེ་དཀྲུགས་ནས་ཕྱི་དྲོ་སྤྱོད་དུ་རུང་བ་དང་། གདིང་བ་རྙིང་
པ་ནས་བདེ་བར་གཤེགས་པའི་མཐོ་གང་གླན་མི་དགོས་པར་སྤྱོད་དུ་རུང་བ་དང༌། ལྷུང་
1.ད༽ ༣ ༣༣ ན།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
བཟེད་དྲི་ཞིམ་པོས་བྱུགས་ཤིང་མེ་ཏོག་གི་ཕྲེང་བས་བརྒྱན་པ་ཁྲིའུ་སྟན་དང་བཅས་པ་དགེ་
ཚུལ་གྱི་མགོར་བཞག་སྟེ། གསེར་དངུལ་སོགས་འབུལ་བ་དེར་འཕེན་དུ་གཞུག་སྟེ། ཕྱིས་
དགེ་སློང་རང་ཉིད་ཀྱིས་བླངས་ལ་སྤྱོད་དུ་རུང་བར་འདོད་པ་བཅས་རུང་བ་མ་ཡིན་པའི་གཞི་
བཅུ་སྤྱད་ནས། འདི་ནི་ཆོས་ཡིན། འདུལ་བ་ཡིན། སྟོན་པའི་བསྟན་པ་ཡིན་ནོ་ཞེས་
བསྒྲགས་པ་དེ་དག་སུན་དབྱུང་ཞིང་བསྟན་པའི་དྲི་མ་བསལ་བའི་སླད་དུ། ཡངས་པ་ཅན་
གྱི་གཙུག་ལག་ཁང་གི་འཁོར་གྱི་འཁྱམས་སུ་རྣམ་ཐར་བརྒྱད་དང་ལྡན་པའི་དགྲ་བཅོམ་པ་
གྲགས་པ་བཞུགས་ཏེ་སྨོན་ནས་ཤེས་པས་བརྟགས་ཏེ། གཎྜི་བརྡུངས་པས་དགྲ་བཅོམ་པ་
བདུན་བརྒྱ་འདུས་ཏེ་དངོས་པོ་བཅུ་བསྒྲགས་ནས་དེ་དག་མདོ་སྡེ་ལ་མི་འཇུག འདུལ་བ་ལ་
མི་སྣང་། ཆོས་ཉིད་དང་འགལ་བས་དོར་བར་བྱ་བར་བཅས་ཏེ་མི་རུང་བ་སྤྱད་པ་རྣམས་
བསྙིལ་བས། འདི་ལ་བདུན་བརྒྱས་ཡང་དག་པར་བརྗོད་པའམ། བཀའི་བསྡུ་བ་གཉིས་
པ་ཞེས་གྲགས་སོ། །
བཀའ་བསྡུ་གསུམ་པ་ནི། ཆོས་རྒྱལ་མྱ་ངན་མེད་ཀྱི་ཚ་བོ་མྱ་ངན་བྲལ་གྱི་བུ་རྒྱལ་
པོ་དཔའ་བོ་སྡེའི་དུས། ཡུལ་མ་རུ་ཌའི་ཚོང་དཔོན་གྱི་བུ་ལྷ་ཆེན་པོ་ཞེས་པས་རང་གི་ཕ་དང་
མ་དང་སློབ་དཔོན་གསུམ་རིམ་གྱིས་བསད་པའི་མཚམས་མེད་ཀྱི་ལས་བྱས་པ་ཞིག་རང་གི་
སྡིག་པ་ཐམས་ཅད་གསང་སྟེ་ཁ་ཆེར་ཕྱིན་ནས་མཁན་སློབ་ལ་མ་ལྟོས་པར་རབ་ཏུ་བྱུང་ཞིང་།
སྡེ་སྣོད་གསུམ་ག་བྱང་བར་ཤེས་ཏེ། དབེན་པར་སོང་ནས་ཏིང་ངེ་འཛིན་ལ་བརྩོན་པ་ན།
བདུད་ཀྱིས་བྱིན་གྱིས་བརླབས་པ་ལ་བརྟེན་ནས་དགྲ་བཅོམ་པར་རློམས་ཏེ་དད་ཅན་གྱི་བླུན་
པོ་མང་པོ་འཁོར་དུ་བསྡུས་ཤིང་རྙེད་བཀུར་དང་གྲགས་པ་འཕེལ་ནས། དེ་ཉིད་འཁོར་དང་
བཅས་པ་གཙུག་ལག་ཁང་འདམ་བུ་ཅན་དུ་འོངས་པ་ན། དགེ་སློང་རྣམས་ཀྱིས་སོ་ཐར་གྱི་
64



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
མདོ་རེས་མོས་སུ་འདོན་པའི་ཚེ། ལྷ་ཆེན་པོས་མདོ་བཏོན་པའི་མཇུག་ཏུ།
ལྷ་རྣམས་མ་རིག་པ་ཡིས་བསླུས། །
ལམ་ནི་སྒྲ་ཡི་རྒྱུན་ལས་བྱུང་། །
ཐེ་ཚོམ་ཅན་རྣམས་གཞན་གྱིས་འཇུག །
འདི་ནི་སངས་རྒྱས་བསྟན་པ་ཡིན། །
ཞེས་བཏོན་པས་འཕགས་པ་རྣམས་དང་། དགེ་སློང་རྒན་པོ་མང་དུ་ཐོས་པ་དག་གིས་མདོ་ཡི་
ཚིག་མ་ཡིན་ནོ་ཞེས་བརྗོད་པ་ན། གཞོན་པ་ཕལ་ཆེར་ལྷ་ཆེན་པོའི་གྲོགས་བྱས་ཏེ་རྩོད་པར་
གྱུར་ཅིང་། གཞན་ཡང་དེས་བཀའི་དོན་ལ་ལོག་པར་བརྟགས་པ་མང་དུ་བྱས་སོ། །ནམ་
ཞིག་དེ་ཉིད་ནད་ཀྱིས་གདུང་སྟེ་འཆི་བ་ལ་ཉེ་བ་ན། ཐོ་རངས་ཀྱི་དུས་ཤིག་ཏུ་རང་རྒྱུད་ཀྱི་
སྡིག་པའི་ཁུར་ཆེན་པོ་ཡོངས་སུ་དྲན་པའི་ཤུགས་ཀྱིས། ཀྱེ་མ་སྡུག་བསྔལ་ལོ་ཞེས་སྨྲེ་སྔགས་
བཏོན་པ་འཁོར་རྣམས་ཀྱིས་ཐོས་ནས་རྒྱུ་མཚན་དྲིས་པ་ན། བདག་གིས་འཕགས་པའི་
བདེན་པ་བཞི་བསྒོམས་པས་སྡུག་བསྔལ་གྱི་བདེན་པ་མངོན་སུམ་དུ་མཐོང་ནས་བོད་པ་ཡིན་
ཞེས་བྱ་བ་ལ་སོགས་པའི་གཡོ་སྒྱུ་མང་པོ་བསྟན་པས། སེམས་ཅན་རྣམས་ཀྱི་མགོ་བོ་བསྐོར་
བཞིན་དུ་ཚེའི་དུས་བྱས་མ་ཐག་མནར་མེད་པའི་སེམས་ཅན་དམྱལ་བ་ཆེན་པོར་སྐྱེས་སོ། །
དེ་ཤི་བའི་རྗེས་སུ་དེའི་སློབ་མ་བཟང་པོ་ཞེས་པས་ཀྱང་བཀའི་དོན་ལ་བརྒལ་བརྟག་དང་ཐེ་
ཚོམ་གྱི་གནས་མང་པོ་བསྐྱེད་ནས་གཞན་ལ་ལན་གདབ་པ་དང་། མི་ཤེས་པ་དང་། ཡིད་
གཉིས་དང་། ཡོངས་སུ་བརྟག་པ་དང་། བདག་ཉིད་གསོ་བ་སྟེ་གཞི་ལྔ་ཡོངས་སུ་བསྒྲགས་
པས་དགེ་འདུན་སོ་སོའི་སྐྱེ་བོ་རྣམས་ཐེ་ཚོམ་དང་ཡིད་གཉིས་ཀྱིས་བསྟན་པ་ལ་མི་མཐུན་པ་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཟིང་ཟིང་པོར་གྱུར་ཏེ། མདོ་འདོན་པ་ནའང་སྣ་ཚོགས་སུ་གྱུར་ཅིང་དགྲ་བཅོམ་པ་རྣམས་
ཀྱིས་ཀྱང་རྩོད་པ་ཞིར་མ་བཏུབ་བོ། །དེའི་རྗེས་སུ་རྒྱལ་པོ་དཔའ་བོ་སྡེའི་བུ་རྒྱལ་པོ་དགའ་
བོའི་དུས་སུ་དགེ་སློང་ཀླུ་ཞེས་བྱ་བས་གཞི་ལྔ་བསྔགས་པས་སླར་ཡང་དགེ་འདུན་གྱི་རྩོད་པ་
ཆེར་བསྐྱེད་ནས། ཕལ་ཆེན་པ། ཐམས་ཅད་ཡོད་སྨྲ། གནས་བརྟན་པ། མང་བཀུར་བ་
སྟེ་རྩ་བའི་སྡེ་པ་བཞིར་གྱེས་སོ། །དེ་རྗེས་རྒྱལ་པོ་པདྨ་ཆེན་པོའི་སྐབས་དགེ་སློང་ཀླུའི་སློབ་
མ་ཡིད་བརྟན་ཞེས་བྱ་བས་ཀྱང་གཞི་ལྔ་ཡོངས་སུ་བསྒྲགས་ཏེ་རྩོད་པ་རྒྱ་ཆེར་བསྐྱེད་ནས་
སྔར་རྩ་བའི་སྡེ་པ་བཞི་པོ་དེ་རྣམས་སྡེ་པ་བཅོ་བརྒྱད་དུ་གྱེས་པར་བརྩམས་སོ། །དེའི་རྗེས་ན་
དགྲ་བཅོམ་པ་རྩིབས་ལོགས་ཞེས་བྱ་བ་མང་དུ་ཐོས་པ་མཐར་ཕྱིན་པ་ཞིག་བྱུང་བ་དེ་རྒྱལ་པོ་
ཀ་ནི་ཥས་ཐོས་ཏེ་ཁ་ཆེའི་ཡུལ་དུ་རྣ་རྒྱན་གྱི་གཙུག་ལག་ཁང་བཞེངས་ཏེ། དེར་རྩིབས་
ལོགས་ལ་སོགས་པའི་དགྲ་བཅོམ་པ་ལྔ་བརྒྱ་དང་། བ་སུ་མི་ཏྲ་ལ་སོགས་པའི་བཙུན་པ་བཞི་
བརྒྱ་རྣམས་དང་། བྱང་ཆུབ་སེམས་དཔའ་ལྔ་བརྒྱ་རྣམས་ཀྱང་སྤྱན་དྲངས་ནས་གྱེས་པ་བཅོ་
བརྒྱད་པོ་ཐམས་ཅད་ཀྲི་ཀྲིའི་རྨི་ལམ་གྱི་ལུང་བསྟན་ལས། རྒྱལ་པོ་ཆེན་པོ་ཁྱེད་ཀྱིས་རས་
ཡུག་གཅིག་མི་བཅོ་བརྒྱད་ཀྱིས་དྲས་ཀྱང་མ་རལ་བར་རྨི་ལམ་དུ་མཐོང་བ་གང་ཡིན་པ་དེ་ནི་
དེ་ཉིད་ཀྱི་བསྟན་པ་སྡེ་བཅོ་བརྒྱད་དུ་གྱེས་པར་གྱུར་ཀྱང་རྣམ་པར་གྲོལ་བའི་རས་ནི་རལ་
བར་བྱ་བར་མི་ནུས་ཏེ། དེའི་ལྔ་ལྟས་ཡིན་ནོ་ཞེས་པའི་ལུང་གིས་བཀར་བསྒྲུབས་ཤིང་།
ཆོས་མངོན་པ་རྣམ་པར་བཤད་དེ་འདི་ལ་བཀའ་བསྡུ་གསུམ་པར་གྲགས་སོ། །དེའི་ཚེ་
འདུལ་བ་ཐམས་ཅད་ཡི་གེར་བཀོད། མདོ་སྡེ་དང་མངོན་པ་སྔར་ཡི་གེར་མ་འཁོད་པ་རྣམས་
ཀྱང་ཡི་གེར་བཀོད། བཀོད་པ་རྣམས་ལ་དག་ཐེར་བྱས་སོ། །འདི་ནི་ཁ་ཆེ་བ་རྣམས་ཀྱི་
འདོད་པ་ལྟར་རྗེ་བཙུན་ཐམས་ཅད་མཁྱེན་པ་ཏཱ་ར་ནཱ་ཐ་དང་། ཀུན་མཁྱེན་དྷརྨ་ཀ་ར།



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
འཇམ་མགོན་བློ་གྲོས་མཐའ་ཡས་སོགས་ཀྱི་གསུང་གི་རྗེས་སུ་འབྲངས་ཏེ་བཤད་ལ། སྤྱིར་
བཀའ་བསྡུ་གསུམ་པའི་རྣམ་བཞག་འདི་ཉིད་ཕྲན་ཚེགས་སོགས་ལུང་ལས་མི་གསལ་བས་
འཕགས་བོད་ཀྱི་མཁས་པ་རྣམས་ཀྱིས་ཐ་དད་པ་ཅི་རིགས་ཤིག་གསུངས་པ་རྣམས་ནི་ཡི་གེ་
མང་བས་མ་བྲིས་ལ། བཀའ་བསྡུ་འདི་བྱུང་བའི་དུས་ཀྱང་སློབ་དཔོན་ལེགས་ལྡན་འབྱེད་
ཀྱིས་རྟོག་གེ་འབར་བ་ལས་སྟོན་པ་མྱ་ངན་ལས་འདས་ནས་ལོ་ཉིས་བརྒྱ་ནས་བྱུང་ཚུལ་དང་།
འགའ་ཞིག་གིས་ནི་སྟོན་པ་གཤེགས་ནས་ལོ་སུམ་བརྒྱ་ནས་བྱུང་བ་སོགས་དུས་ལའང་
བཞེད་ཚུལ་འདྲ་མིན་མཆིས་སོ། །
གཉིས་པ་ཐུན་མིན་ཐེག་ཆེན་གྱི་བཀའ་བསྡུ་བཤད་པ་ལ། རྒྱུའི་ཐེག་པ་ཆེན་
པོའི་སྡེ་སྣོད་བསྡུས་ཚུལ་དང༌། འབྲས་བུའི་ཐེག་པ་ཆེན་པོའི་སྡེ་སྣོད་བསྡུས་ཚུལ་གཉིས་
ལས། དང་པོ་ནི། འཕགས་ཡུལ་གྱི་མཁས་པ་དག་གིས་མ་ག་དྷཱའི་རྒྱལ་པོའི་ཁབ་ཀྱི་ལྷོ་
ཕྱོགས་བི་མ་ལ་སམྦྷ་ཝ་སྟེ་དྲི་མ་མེད་པ་འབྱུང་བའི་གནས་ཞེས་བྱ་བ་ན། བྱང་ཆུབ་སེམས་
དཔའི་དགེ་འདུན་འབུམ་ཕྲག་བཅུ་འདུས་ཏེ། ཕྱག་ན་རྡོ་རྗེས་ནི་མདོ་སྡེ་དང་། བྱམས་པས་
ནི་འདུལ་བ། འཇམ་དཔལ་གྱིས་མངོན་པ་རྣམས་བསྡུས་པར་གསུངས་སོ། །དེ་ཡང་སློབ་
དཔོན་ཆེན་པོ་ལེགས་ལྡན་འབྱེད་ཀྱིས། དབུ་མ་སྙིང་པོའི་རང་འགྲེལ་རྟོག་གེ་འབར་བ་
ལས། ཐེག་པ་ཆེན་པོ་སངས་རྒྱས་ཀྱིས་གསུངས་པ་ཡིན་ཏེ། རྩ་བའི་སྡུད་པར་བྱེད་པ་པོ་
ཀུན་ཏུ་བཟང་པོ་དང༌། འཇམ་དཔལ་དང་། གསང་བའི་བདག་པོ་དང་། བྱམས་པ་ལ་
སོགས་པ་རྣམས་ཀྱིས་བསྡུས་པའི་ཕྱིར་རོ། །བདག་ཅག་གི་རྩ་བའི་སྡུད་པར་བྱེད་པ་ཉན་
ཐོས་ནི་མ་ཡིན་ཏེ། ཐེག་པ་ཆེན་པོའི་གསུང་རབ་ནི་དེ་དག་གི་ཡུལ་མ་ཡིན་པའི་ཕྱིར་རོ། །
ཞེས་ཐེག་ཆེན་བཀའ་སྒྲུབ་ཀྱི་སྐབས་ནས་ཇི་སྐད་གསུངས་པ་བཞིན་ནོ། །དེ་ལས་ཁྱད་པར་
1: བསྟན། སྡེ་དཔར། ཛ༽ ༡༦༦ ན།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དུ་ཕྱག་ན་རྡོ་རྗེ་ནི་སྔོན་གྱི་སྨོན་ལམ་གྱི་དབང་གིས་རྣམ་འདྲེན་སྟོང་གི་ངེས་དོན་གྱི་གསུང་
རབ་ཐམས་ཅད་སྡུད་པ་པོ་ཉིད་དུ་ངེས་པ་ནི་གསང་བ་བསམ་གྱིས་མི་ཁྱབ་པའི་མདོ་སོགས་
ལས་བསྟན་པ་ལྟར་རོ། །
གཉིས་པ་འབྲས་བུའི་ཐེག་པ་ཆེན་པོའི་སྡེ་སྣོད་བསྡུས་ཚུལ་ལ། དེ་ཡང་བྱ་སྤྱོད་
རྣལ་འབྱོར་རྒྱུད་རྣམས་གཙོ་བོར་སུམ་ཅུ་རྩ་གསུམ་གྱི་གནས་ཀྱི་མཐའ་རི་རབ་བྱང་ཕྱོགས་
ཀྱི་ལྕོག་ལྕང་ལོ་ཅན་ན། ཀུན་ཏུ་བཟང་པོ་དང་རྡོ་རྗེ་ཆོས་ལ་སོགས་པ་ས་བཅུའི་བྱང་ཆུབ་
སེམས་དཔའི་ཚོགས་ཀྱིས་གསོལ་བ་བཏབ་པའི་ངོར་ཕྱག་ན་རྡོ་རྗེས་བསྡུས་པར་བཤད་ལ།
རྣལ་འབྱོར་བླ་མེད་ཀྱི་རྒྱུད་སྡེ་རྣམས་ཀྱང་སྤྱིར་གསང་བའི་བདག་པོ་ཕྱག་ན་རྡོ་རྗེ་ཉིད་ཀྱིས་
བསྡུས་པར་གསུངས་ཤིང་། འགའ་ཞིག་རྒྱུད་ཐོག་མར་ཞུ་བ་པོ་དང་རྒྱུད་གང་ལ་གཏད་པ་
དེས་བསྡུས་ཏེ། དཔེར་ན། དགྱེས་པ་རྡོ་རྗེ་རྩ་བའི་རྒྱུད་བརྟག་པ་གཉིས་པ་ནི་ས་བཅུའི་
དབང་ཕྱུག་རྡོ་རྗེ་སྙིང་པོས་བསྡུས་ཤིང་འགྲེལ་བའང་མཛད་པ་དང་། དུས་ཀྱི་འཁོར་ལོའི་རྩ་
བའི་རྒྱུད་སྟོང་ཕྲག་བཅུ་གཉིས་པ། ཆོས་རྒྱལ་ཟླ་བ་བཟང་པོས་བསྡུས་ཤིང་འགྲེལ་ཆེན་སྟོང་
ཕྲག་དྲུག་ཅུ་པའང་མཛད། ཡང་མ་རྒྱུད་འགའ་ཞིག་ནི་རྡོ་རྗེ་ཕག་མོ་སོགས་རྣལ་འབྱོར་མ་
རྣམས་ཀྱིས་རྡོ་རྗེའི་གནས་རྣམས་སུ་དྲི་བ་དྲི་ལན་གྱི་ཚུལ་གྱིས་གཏན་ལ་དབབ་པར་
གསུངས་པ་སོགས་ཅི་རིགས་ཤིག་སྣང་ཡང་། དོན་དུ་སྡུད་པ་པོ་ནི་གསང་བའི་བདག་པོ་
དངོས་སམ། དེའི་རྣམ་པར་རོལ་པ་མཚན་གཞན་དུ་བསྟན་པ་ཐམས་ཅད་ཀྱང་ཕྱག་ན་རྡོ་རྗེ་
ཉིད་དུ་གཅིག་སྟེ། ཕ་རྒྱུད་ལ་མཚོན་ན། གསང་བ་འདུས་པ་ལས། རྡོ་རྗེ་ཆོས་ལ་རྒྱུད་
གཏད་པར་གསུངས་ཤིང་། རྡོ་རྗེ་ཆོས་ནི་ཕྱག་ན་རྡོ་རྗེ་ལ་རྒྱུད་གཏད་ཅིང་དབང་བསྐུར་བའི་
མཚན་ཡིན་པར་གསལ་ལ། སྡུད་པ་པོའང་དེ་ཡིན་པར་བཤད་པ་སྟེ། མདོར་ན་རྡོ་རྗེ་སྙིང་པོ་



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
དང༌། ཨིནྡྲ་བྷཱུ་ཏི། ཟླ་བ་བཟང་པོ་སོགས་གསང་བདག་གི་སྤྲུལ་པ་ཁོ་ན་ཡིན་པར་གསུངས་
སོ། །དེ་བས་ན་ཇི་སྐད་བཤད་པའི་བྱང་ཆུབ་སེམས་དཔའ་ཕྱག་ན་རྡོ་རྗེ་ནི། སྟོན་པ་ཉིད་
ཀྱིས་གང་ལ་གསང་བ་མ་ལུས་པ་འཛིན་པའི་བདག་པོར་དབང་བསྐུར་ནས་བསྟན་པ་གཏད་
པའི་གཙོ་བོ་ཡིན་པར་ཕྱག་ན་རྡོ་རྗེ་དབང་བསྐུར་བའི་རྒྱུད་སོགས་ལས་ཡང་ཡང་བསྔགས་
པའི་ཕྱིར་རོ། །དེ་ལྟར་ཀུན་རྫོབ་གཞན་ངོར་ཙམ་དུ་སྟོན་པ་ཆགས་བྲལ་གྱི་གཟུགས་ཀྱིས་
སམ། འཁོར་ལོས་སྒྱུར་བའི་རྣམ་པ་སོགས་ཀྱིས། དུས་ངེས་པ་དང་མ་ངེས་པ་ཅི་རིགས་
སུ། སྟུག་པོ་བཀོད་པ་དང་། རི་རབ་ཀྱི་རྩེ། དགའ་ལྡན་དང་། ཨོ་ཌི་ཡ་ན། དཔལ་ལྡན་
འབྲས་སྤུངས་ཀྱི་མཆོད་རྟེན་སོགས་ལྷ་ཀླུ་མིའི་གནས་ཁྱད་པར་ཅན་དུ་མར་རྒྱུད་རྣམས་
གསུངས་ནས་གོང་དུ་བཤད་པ་ལྟར། སྡུད་པ་པོ་ཐ་དད་པའི་ཚུལ་གྱིས་བསྡུས་ཏེ་གྲུབ་པའི་
སྐྱེས་བུ་རྣམས་ཀྱིས་ཨོ་ཌི་ཡ་ན་དང་ཤམྦྷ་ལ་སོགས་ནས་རིམ་གྱིས་སྤྱན་དྲངས་ཏེ་སྐལ་པ་
དང་ལྡན་པ་རྣམས་ཀྱི་སྤྱོད་ཡུལ་དུ་གྱུར་པའོ། །མཐར་ཐུག་ངེས་དོན་གྱི་དབང་དུ་བཤད་ན།
རྡོ་རྗེ་བཙུན་མོའི་བྷ་གའི་སྒྲས་བསྟན་པ་ཆོས་ཀྱི་དབྱིངས་ཐར་པ་ཆེན་པོའི་ཕོ་བྲང་སྟེ་རྡོ་རྗེའི་
གནས་སུ་ཧེ་བཛྲ་དང་། དུས་ཀྱི་འཁོར་ལོ་སོགས་སྟོན་པ་དེ་དག་གི་གཙོ་བོའི་རྣམ་པ་དང་།
འཁོར་གྱི་དཀྱིལ་འཁོར་རྣམ་འགྱུར་གྱི་ཚུལ་དུ་སྤྲུལ་ནས་ནཱ་ད་མི་ཤིགས་པའི་སྒྲས་ཆོས་ཀྱི་
འཁོར་ལོ་བསྐོར་བ་སྟེ། དགྱེས་རྡོར་བརྟག་པ་ཕྱི་མའི་ལེའུ་གཉིས་པ་ ལས།
འཆད་པ་པོ་ང་ཆོས་ཀྱང་ང་། །
རང་གི་ཚོགས་ལྡན་ཉན་པ་ང་། །
ཞེས་སོགས་གསུངས་པའི་ཚུལ་གྱིས་སོ། །
1. རྒྱུད། ང༽༡༥ བ།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གསུམ་པ་བསྟན་པ་དེ་ཉིད་གང་ལ་གཏད་ཅིང་འཛིན་པར་བྱེད་པའི་སྐྱེས་བུ་ཇི་ལྟར་
བྱོན་པའི་ཚུལ་ལ། ཐུན་མོང་དུ་གྲགས་པའི་བསྟན་པའི་གཏད་རབས་སོགས་ལས་བརྩམས་
ཏེ་ཉན་ཐོས་ཀྱི་སྡེ་སྣོད་ཕལ་ཆེར་སྤྱོད་པའི་སྐབས་དང་། ཐེག་པ་ཆེན་པོའི་རིང་ལུགས་ཕལ་
ཆེར་སྤྱོད་པའི་སྐབས་གཉིས་ལས། དང་པོ་ནི། དེ་ཡང་བཅོམ་ལྡན་འདས་ཀྱིས། ང་དང་
འདྲ་བའི་ཉན་ཐོས་ཆེན་པོ་ཞེས་ཚངས་པའི་དབྱངས་ཀྱིས་མངོན་པར་གཟེངས་བསྟོད་ནས་
ཉིད་ཀྱི་རྒྱལ་ཚབ་ཏུ་དབང་བསྐུར་བ་འོད་སྲུང་ཆེན་པོ་ནི། ཡུལ་མ་ག་དྷའི་བྲམ་ཟེའི་
གྲོང་ནྱ་གྲོ་དྷ་ཅན་ན། བྲམ་ཟེ་ནྱ་གྲོ་དྷའི་ཏོག་གི་བུས་ནྱ་གྲོ་དྷའི་ལྷ་ལ་གསོལ་བ་བཏབ་པ་
ལས་སྐྱེས་པས་ནྱ་གྲོ་དྷ་ལས་སྐྱེས་སམ། རིགས་ལས་དྲས་ཏེ་འོད་སྲུང་ཞེས་གྲགས། ཆེར་
སྐྱེས་ནས་སེར་སྐྱ་བཟང་མོ་ཞེས་བྱ་བ་གསེར་གྱི་མདོག་ཅན་གྱི་བུད་མེད་མཛེས་མ་མཆིས་
བྲང་དུ་བཀུག་ཀྱང་ཕན་ཚུན་ཕུ་ནུ་བཞིན་ལས་ཚོགས་པའི་སེམས་སྐད་ཅིག་ཀྱང་མ་སྐྱེས། ཕ་
མ་ཤི་ནས་ཁྱིམ་དང་ལོངས་སྤྱོད་མཐའ་དག་རྩྭ་ལྟར་དོར་ནས་བཅོམ་ལྡན་འདས་ཀྱི་སྤྱན་
སྔར་ཕྱིན་ནས་སྟོན་པ་ཁས་བླངས་ཀྱི་སྒོ་ནས་བསྙེན་པར་རྫོགས་པ་ཐོབ་སྟེ། སྦྱངས་པའི་
ཡོན་ཏན་ལ་གནས་པའི་མཆོག་ཏུ་བསྔགས་ཤིང་དགྲ་བཅོམ་པའི་གོ་འཕང་མངོན་དུ་བྱས།
སྟོན་པ་མྱ་ངན་ལས་འདས་ནས་སྡེ་སྣོད་གསུམ་ཡང་དག་པར་བསྡུ་བར་མཛད། སྐྱེ་བོའི་
ཚོགས་དཔག་ཏུ་མེད་པ་འབྲས་བུ་རྣམ་པ་བཞི་ལ་བཀྲི་བར་མཛད་པ་སོགས་ཐུབ་པའི་རིང་
ལུགས་ལེགས་པར་བསྐྱངས་པའི་མཐར་སྟོན་པས་ལུང་བསྟན་པ་བཞིན་དུ་ཀུན་དགའ་བོ་ལ་
བསྟན་པ་གཏད་པའི་ཚུལ་སོགས། འདུལ་བ་ལུང་ཕྲན་ཚེགས་་ནས་དབུ་བཟུང་བསྟན་པའི་
གཏད་རབས་རྣམས་རྒྱས་པར་གསུངས་པའི་སྙིང་པོར། དེ་ཡང་གོང་དུ་བཤད་པ་ལྟར་བཀའ་
བསྡུ་དང་པོའི་རྗེས་སུ། གནས་བརྟན་འོད་སྲུང་ཆེན་པོས་བསྟན་པ་ཀུན་དགའ་བོ་ལ་གཏད་
1: ད༽ ༣༡༧ ན།
70



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
དེ། རང་ཉིད་ལྷོ་ཕྱོགས་ཀྱི་རི་བོ་བྱ་གག་རྐང་ག་ལ་བ་དེར་གཤེགས་ནས། རི་གསུམ་གྱི་
དབུས་སུ་རྩ་གཏིང་བའི་སྟན་དུ་སྟོན་པས་གནང་བའི་ཕྱག་དར་ཁྲོད་པའི་སྣམ་སྦྱར་སྐུ་ལ་
བགོས་ནས་གདུང་བཅོམ་ལྡན་འདས་བྱམས་པ་མ་བྱོན་གྱི་བར་དུ་མི་འཇིག་པར་བྱིན་གྱིས་
བརླབས་ཏེ་མྱ་ངན་ལས་འདས་པ་ན། ལྷ་རྣམས་ཉེ་བར་ལྷགས་ནས་མེ་ཏོག་ལ་སོགས་པས་
མངོན་པར་མཆོད་དེ་མི་སྣང་བར་གྱུར་ཅིང་། རི་རྩེ་གསུམ་གཅིག་ཏུ་སྦྱར་བའི་རྩེར་རྒྱལ་པོ་
མ་སྐྱེས་དགྲས་མཆོད་རྟེན་བརྩིགས་ནས་མཆོད་པའི་ཕྲེང་བ་མང་པོས་ཀྱང་མངོན་པར་
གཏམས་ནས་བཞག་གོ །
ཀུན་དགའ་བོ་ནི། སྟོན་པའི་ཁུ་བོ་བདུད་རྩི་ཟས་ཀྱི་སྲས་ཏེ། བཅོམ་ལྡན་འདས་
སངས་རྒྱས་པའི་ཚེ་ན། སྒྲ་གཅན་འཛིན་དང་གཉིས་དུས་མཉམ་དུ་བཙས། ནམ་ཞིག་ན་
འོད་སྲུང་སྟོབས་བཅུ་པ་ལ་གཏད་དེ་ད་ལྟར་གྱི་ཆོ་གས་བསྙེན་པར་རྫོགས་ཤིང་། ཕྱིས་སྟོན་
པའི་རིམ་གྲོ་བ་ཐོས་པ་འཛིན་པའི་མཆོག་ཏུ་བསྔགས། བཅོམ་ལྡན་འདས་མྱ་ངན་ལས་
འདས་པའི་རྗེས་སུ་དགྲ་བཅོམ་པའི་གོ་འཕང་ཇི་ལྟར་ཐོབ་པའི་ཚུལ་སོགས་བཀའ་བསྡུའི་
སྐབས་སུ་བཤད་ཟིན་ལ། འོད་སྲུང་ཆེན་པོས་བསྟན་པ་གཏད་པ་བཞིན། དེས་ཀྱང་འོད་
མའི་ཚལ་ལ་སོགས་པར་བཞུགས་ནས་བསྟན་པ་བསྐྱངས་ཤིང༌། སྐྱེ་བོའི་ཚོགས་མང་པོ་
བདེན་པ་ལ་བཀོད་པ་སོགས་ངོ་མཚར་བའི་མཛད་པའི་ཕྲེང་བ་དག་གིས་སྐྱེ་བོ་ཐམས་ཅད་
ཀྱི་ཡིད་ཡོངས་སུ་འཕྲོགས་ནས། འཕགས་པ་ཀུན་དགའ་བོ་ནི་སྟོན་པ་དང་མཚུངས་སོ་ཞེས་
ལྷ་མི་ཀུན་གྱིས་དུས་གཅིག་ཏུ་སྒྲོགས་པ་བྱུང་། ཇི་ཞིག་ཏུ་ཚོང་དཔོན་གྱི་བུ་ཤ་ནའི་གོས་ཅན་
དུ་གྲགས་པ་རྒྱ་མཚོ་ནས་རྙེད་པ་ལེགས་པར་ཐོབ་ནས་འོད་མའི་ཚལ་ག་ལ་བ་དེར་འོངས་པ་
དེས། སྟོན་པ་མཆོག་ཟུང་འོད་སྲུང་དང་བཅས་པ་མྱ་ངན་ལས་འདས་ཟིན་པར་ཐོས་ནས་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
བརྒྱལ་ཏེ་ས་ལ་འགྱེལ། དེ་ལས་སད་པ་དང་ཀུན་དགའ་བོ་དགེ་འདུན་དང་བཅས་པ་ལོ་
ལྔའི་བར་དུ་མངོན་པར་མཆོད་པའི་མཐར། གནས་བརྟན་ཆེན་པོས་བསྐུལ་ནས་རབ་ཏུ་
བྱུང་ཞིང་ཐོས་པ་འཛིན་པའི་རྩེ་མོར་ཕྱིན་པར་གྱུར་ཏོ། །ཇི་ཙམ་ན་ཀུན་དགའ་བོས་ཤ་ནའི་
གོས་ཅན་ལ་བསྟན་པ་གཏད་ནས། རང་ཉིད་ཆུ་བོ་གངྒའི་དབུས་སུ་གཤེགས་ཏེ་དེར་མྱ་ངན་
ལས་འདའ་བར་དགོངས་ཏེ་ཕེབས་སོ། །ཕེབས་ནས་ཀྱང་གངྒའི་དབུས་སུ་ས་ལ་ཇི་ལྟར་བྱ་
བ་བཞིན་བཞུགས་པའི་ཚེ། དྲང་སྲོང་གཅིག་འཁོར་ལྔ་བརྒྱས་བསྐོར་བ་བྱུང་ནས་རབ་ཏུ་
འབྱུང་བར་གསོལ་བ་བཏབ་བོ། །དེའི་ཚེ་འཕགས་པས་གངྒའི་དབུས་སུ་གླིང་ཡིད་དུ་འོང་བ་
ཞིག་སྤྲུལ་ཏེ། དེར་ཉི་མ་གུང་ལ་བབ་པའི་དུས་སུ་བསྙེན་པར་རྫོགས། དེ་མ་ཐག་དགྲ་
བཅོམ་པར་གྱུར་པས་དགྲ་བཅོམ་པ་ཉི་མ་གུང་པའམ་ཆུ་དབུས་པ་ཞེས་བྱ་བར་གྲགས་པ་དེ་
ལ་མཁན་པོས་ཁ་ཆེར་སོང་ལ་བསྟན་པ་སྤེལ་བར་གདམས་སོ། །དེ་ནས་འཕགས་པ་ཀུན་
དགའ་བོས་ཆོ་འཕྲུལ་དུ་མ་བསྟན་ནས་མྱ་ངན་ལས་འདས་ཏེ་སྐུ་གདུང་རང་གི་རྫུ་འཕྲུལ་གྱི་
མཐུས་སྦྱངས་ནས་རིང་སྲེལ་དུམ་བུ་གཉིས་སུ་སོང་བ་གཅིག་ནི་མ་སྐྱེས་དགྲ་དང་། གཅིག་
ཤོས་ཡངས་པ་ཅན་པ་རྣམས་ཀྱིས་ཁྱེར་ཏེ་སོ་སོར་མཆོད་རྟེན་བརྩིགས་སོ། །
འདིར་དགྲ་བཅོམ་པ་ཉི་མ་གུང་པ་ནི། འདུལ་བ་ལུང་ཕྲན་ཚེགས་ ལས།
བཅོམ་ལྡན་འདས་ཀྱིས་ཁ་ཆེའི་ཡུལ་ནི་བསམ་གཏན་དང་མཐུན་པ་དང་གནས་མལ་གྱི་
མཆོག་གོ་ཞེས་འདི་ལྟར་ཁ་ཆེའི་ཡུལ་ལུང་བསྟན་པ་དང་། བཅོམ་ལྡན་འདས་ཀྱིས་ང་ཡོངས་
སུ་མྱ་ངན་ལས་འདས་ནས་ལོ་བརྒྱ་ལོན་པ་དང་དགེ་སློང་ཉི་མའི་གུང་ཞེས་བྱ་བ་ཞིག་འབྱུང་
བར་འགྱུར་ཏེ། དེས་འདིར་བསྟན་པ་ལ་འཇུག་པར་འགྱུར་རོ་ཞེས་ལུང་བསྟན་ཏོ། །ཞེས་
སོགས་གསུངས་པ་ལྟར། དགྲ་བཅོམ་པ་ཉི་མ་གུང་པ་དེ་ཉིད་སྟོན་པའི་ལུང་བསྟན་རྗེས་སུ་
1: ད༽ ༣༢༡ བ།



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
བསྒྲུབ་པའི་ཕྱིར་ཁ་ཆེར་བྱོན་ནས་ཀླུ་མི་སྲུན་པ་ཨོ་དུཋ་འཁོར་དང་བཅས་པ་རྫུ་འཕྲུལ་གྱིས་
བཏུལ་ཏེ་ས་གཞི་བླངས། རི་སྤོས་ངད་ལྡང་ལས་གུར་གུམ་གྱི་ས་བོན་བླངས་པ་བཏབ་ནས་
སངས་རྒྱས་ཀྱི་བསྟན་པ་ཇི་སྲིད་གནས་ཀྱི་བར་དུ་སྐྱེ་བར་བྱིན་གྱིས་བརླབས། གཞན་ཡང་
དེར་གཙུག་ལག་ཁང་དུ་མ་བཞེངས་ཤིང་གནས་བརྟན་ཉིད་འཁོར་ཆུ་དབུས་པ་ལྔ་བརྒྱ་
སོགས་དགེ་འདུན་ཤིན་ཏུ་མང་པོ་དང་བཅས་བསྟན་པ་རྒྱས་པར་མཛད་ནས་དེ་ཉིད་དུ་མྱ་
ངན་ལས་འདས་སོ། །
དེ་ནས་ཤ་ནའི་གོས་ཅན་གྱིས་རྒྱལ་པོ་གཞུ་བཟང་ཞེས་བྱ་བའི་འཁོར་ཞོ་ཤས་
འཚོ་བ་ལ་སོགས་པར་རབ་ཏུ་ཕྱུང་ཞིང་ཆོས་བསྟན་པས་དགྲ་བཅོམ་པ་ཁྲི་ཕྲག་གཅིག་དང༌།
བདེན་པ་མཐོང་བ་འབུམ་ཕྲག་ཙམ་བྱུང་བར་གྲགས་ཤིང་། ཁྱད་པར་སྤོས་འཚོང་སྦས་པ་
ཞེས་བྱ་བའི་བུ་ཉེར་སྦས་རབ་ཏུ་བྱུང་ཞིང་བསྙེན་པར་རྫོགས་ནས་དགྲ་བཅོམ་པའི་འབྲས་བུ་
ལ་བཀོད་དེ་སངས་རྒྱས་ཀྱི་བསྟན་པ་དེ་ལ་གཏད་ནས་ཡུལ་ཙམ་པར་མྱ་ངན་ལས་འདས་
སོ། །
དེའི་འོག་ཏུ་ཉེར་སྦས་ཀྱིས་བསྟན་པ་བསྐྱངས་ཤིང་། དེ་ཡང་འདུལ་བ་ལུང་
ཕྲན་ཚེགས་ ལས། ཡུལ་བཅོམ་བརླག་ན་སྤོས་འཚོང་སྦས་པ་ཞེས་བྱ་བ་དེའི་བུ་ཉེར་སྦས་
ཞེས་བྱ་བ་ཞིག་ཡོད་པར་འགྱུར་ཏེ་དེ་རབ་ཏུ་ཕྱུང་ཤིག་དང་། དེ་ནི་བཅོམ་ལྡན་འདས་ཀྱིས།
ང་མྱ་ངན་ལས་འདས་ནས་ལོ་བརྒྱ་ལོན་པ་དང་མཚན་མེད་པའི་སངས་རྒྱས་སུ་འགྱུར་ཏེ།
དེས་སངས་རྒྱས་ཀྱི་བྱ་བ་ཐམས་ཅད་བྱེད་པར་འགྱུར་རོ་ཞེས་ལུང་བསྟན་ཏོ། །ཞེས་སོགས་
ལུང་གིས་བསྔགས་པ་ལྟར་འཕགས་པ་དགྲ་བཅོམ་པ་སྡེ་སྣོད་གསུམ་པ་འདི་ཉིད་ལུས་
འཕགས་ཞེས་བྱ་བའི་གནས་སུ་གཤེགས་ཏེ། ཁྱིམ་བདག་དབྱིག་གི་སྙིང་པོས་བཞེངས་པའི་
1. ད༽ ༣༢༠ བ།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གཙུག་ལག་ཁང་དང་། གནྡྷར་ཞེས་བྱ་བའི་རི་དང་། མགོ་བོའི་རི་ལ་གར་མཁན་དཔའ་བོའི་
གཙུག་ལག་ཁང་སོགས་སུ་བཞུགས་ནས་སྐྱེ་བོ་དཔག་ཏུ་མེད་པ་བདེན་པ་ལ་བཀོད། ཁྱད་
པར་གར་མཁན་དཔའ་བོའི་གཙུག་ལག་ཁང་དུ་བཞུགས་པའི་ཚེ། སྐྱེ་བོ་འབུམ་ཕྲག་མང་པོ་
ལ་ཆོས་བསྟན་པས་དེ་དག་ཆོས་ལ་ལྷག་པར་འདུན་ཞིང་མོས་པའི་སྐབས་ཤིག་ན། བདུད་
སྡིག་ཅན་གྱིས་སྤྲུལ་པ་སྣ་ཚོགས་བསྟན་ནས་འཁོར་རྣམས་གཡེངས་སུ་བཅུག་སྟེ་འབྲས་བུ་
ཐོབ་པའི་གེགས་བྱས་པས་དེ་དག་ཐམས་ཅད་རྫུ་འཕྲུལ་གྱིས་བཏུལ་ཏེ་སླར་ཆོས་བསྟན་
པས། སྐྱེ་བོ་འབུམ་ཕྲག་བཅོ་བརྒྱད་ཀྱིས་བདེན་པ་མཐོང་སྟེ་རིམ་གྱིས་དགྲ་བཅོམ་པར་གྱུར་
ཏོ། །མདོར་ན་འཕགས་པ་འདིས་ཕུག་པ་སྲིད་དུ་ཁྲུ་བཅོ་བརྒྱད་པ། རྒྱར་ཁྲུ་བཅུ་གཉིས་པ།
དཔངས་སུ་ཁྲུ་དྲུག་པ་ཞིག་ཡོད་པ་དེར་གདམས་ངག་བསྟན་ནས་དགྲ་བཅོམ་པ་ཐོབ་པ་རེ་
རེས་ཤིང་བུ་སོར་བཞི་པ་རེ་རེ་འཕངས་པས་ཕུག་པ་དེ་ཁེངས་པའི་ཚེ་དྷི་ཏི་ཀ་ལ་བསྟན་པ་
གཏད་དེ། རང་ཉིད་ཞི་བའི་དབྱིངས་སུ་མནལ་བ་ན། སྐུ་གདུང་ནི་ཤིང་བུ་དེ་དག་སྤུངས་
པའི་ཞུགས་ལ་བཞེན་པས་རིང་བསྲེལ་དུ་གྱུར་པ་ལྷ་རྣམས་ཀྱིས་མཆོད་པའི་ཕྱིར་སྤྱན་དྲངས་
སོ། །དེས་ན་སྟོན་པ་མྱ་ངན་ལས་འདས་ནས་དགྲ་བཅོམ་པའི་འཁོར་འདི་ལས་མང་བ་མ་
བྱུང་བར་གྲགས་སོ། །
དེའི་རྗེས་སུ་འཕགས་པ་དྷཱི་ཏི་ཀས་བསྟན་པ་བསྐྱངས་ཚུལ་ནི། འདི་ནི་གྲོང་
ཁྱེར་ཆེན་པོ་འཕགས་རྒྱལ་གྱི་བྲམ་ཟེའི་གཙོ་བོའི་བུ་རིག་བྱེད་མང་པོའི་ཕ་རོལ་ཏུ་སོན་ཅིང་
སློབ་མ་བྲམ་ཟེ་ལྔ་བརྒྱ་ཡོད་པ་ཞིག་སྟེ། དེས་ཕྱོགས་ཀུན་ན་གནས་པའི་བྲམ་ཟེ་ལ་སོགས་
པ་མཁས་པར་གྲགས་པ་རྣམས་ལ་ཚངས་སྤྱོད་ཀྱི་ལམ་ལ་རྩད་ཅིང་མགུ་བར་མ་ནུས་པར།
མ་ཐུ་རར་འཕགས་པ་ཉེར་སྦས་བཞུགས་པའི་གན་དུ་འོངས་ནས་དྲིས་པས་ཤིན་ཏུ་ཡིད་ཆེས་



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
ཤིང་དད་པར་གྱུར་ཏེ། དམ་པའི་ཆོས་འདུལ་བ་ལས་རབ་ཏུ་བྱུང་ཞིང་བསྙེན་པར་རྫོགས་
ནས་ཞག་བདུན་གྱིས་དགྲ་བཅོམ་པ་རྣམ་ཐར་བརྒྱད་དང་ལྡན་པའི་བདག་ཉིད་ཅན་དུ་གྱུར་
ཏོ། །དེ་ནས་འཕགས་པ་འདིས་བསྟན་པ་སྐྱོང་བའི་སྐབས་ཤིག་ན། ཐོ་གར་གྱི་རྒྱལ་པོ་
འཁོར་དང་བཅས་པས་འབྲུ་དང་གོས་ལ་སོགས་པ་མེར་བསྲེགས་ནས་གནམ་གྱི་ལྷར་མཆོད་
པ་བྱེད་པའི་ཚེ། འཕགས་པ་འདི་ཉིད་དགྲ་བཅོམ་པ་ལྔ་བརྒྱས་བསྐོར་ནས་རྫུ་འཕྲུལ་གྱིས་
ནམ་མཁའ་ལ་གཤེགས་ནས་དེའི་བཀད་སར་བཞུགས་པས། དེ་དག་གིས་གནམ་གྱི་ལྷ་
མིན་པའི་འདུ་ཤེས་ཀྱིས་མཆོད་པ་རྒྱ་ཆེར་བྱས་པ་ལ་ཆོས་བསྟན་པས་ཐམས་ཅད་ཀྱིས་
བདེན་པ་མཐོང་བར་གྱུར། ཡང་མ་སྨྲ་བར་བྲམ་ཟེ་དྲེགས་མེད་ཅེས་བྱ་བས་ཉིན་རེར་ར་
སྐྱེས་སྟོང་དང་། བ་ལང་སྟོང་གི་མཆོད་སྦྱིན་བྱེད་པའང་རྫུ་འཕྲུལ་གྱིས་བཏུལ་ཏེ་ཡང་དག་
པའི་ཆོས་ལ་བཀོད་ཅིང་། གཙུག་ལག་ཁང་བཞེངས་པ་དེར་ཡུན་རིང་བཞུགས་ནས་སྟོན་
པའི་བསྟན་པ་ཤིན་ཏུ་གསལ་བར་མཛད་དོ། །མཐར་འཕགས་པ་དགྲ་བཅོམ་པ་ནག་པོ་ལ་
བསྟན་པ་གཏད་དེ། གྲོང་ཁྱེར་འཕགས་རྒྱལ་དུ་མྱ་ངན་ལས་འདས་སོ། །
དགྲ་བཅོམ་པ་ནག་པོ་ནི། ཁྱིམ་བདག་བསོད་ནམས་ཀྱི་མཐུ་དང་ལྡན་པ་ཞིག་
ལ་ལྷ་ཀྲྀས་བྱིན་པའི་བུ་ཞིག་བྱུང་བར་མིང་ཡང་ནག་པོ་ཞེས་བཏགས། ཆེར་སོན་ནས་རྒྱ་
མཚོར་ལན་བདུན་དུ་ཞུགས་པའི་རྗེས་མར་སྲིན་པོའི་འཇིགས་པ་བྱུང་བར་འཕགས་པ་དྷཱི་ཏི་
ཀས་རྫུ་འཕྲུལ་གྱིས་བསྐྱབས་པས། ཡུལ་དུ་འཁོར་བའི་ཚེ་ཚོང་དཔོན་ནག་པོས་ལོ་གསུམ་
དུ་ཕྱོགས་བཞིའི་དགེ་འདུན་རྣམས་ལ་དུས་སྟོན་བྱས་ནས། མཐར་དྷི་ཏི་ཀ་ལས་རབ་ཏུ་བྱུང་
བསྙེན་པར་རྫོགས་ནས་དགྲ་བཅོམ་པ་ཐོབ་བོ། །འདིས་བསྟན་པ་སྐྱོང་བའི་ཚེ། ཁ་ཆེའི་ཡུལ་
དུ་དགེ་སློང་གནས་པ་ཞེས་བྱ་བས་སྐྱེ་བོ་མང་པོ་བདག་ཏུ་ལྟ་བ་ལ་དཀྲིས་པས་བསྟན་པ་དྲི་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
མ་ཅན་དུ་གྱུར་པ་ཐམས་ཅད་བསལ་ཏེ་སྐྱེ་བོའི་ཚོགས་རྣམས་ཡང་དག་པའི་གནས་སུ་
བཀོད། ཇི་ཞིག་ན་སིངྒ་ལའི་གླིང་གི་རྒྱལ་པོ་སིདྷ་ཞེས་པས་འཕགས་པ་ནག་པོའི་ཡོན་ཏན་
གྱི་ཁྱད་པར་རྣམས་རྗེས་སུ་ཐོས་ནས་དེ་ཉིད་སྤྱན་འདྲེན་པའི་ཕོ་ཉ་བརྫངས་པས། འཕགས་
པ་འཁོར་ལྔ་བརྒྱ་དང་བཅས་རྫུ་འཕྲུལ་གྱིས་གླིང་དེར་གཤེགས་ཏེ་ཆོས་བསྟན་པས་རྒྱལ་པོ་
ལ་སོགས་པ་གདུལ་བྱ་དཔག་ཏུ་མེད་པ་འབྲས་བུ་བཞི་ལ་ཅི་རིགས་པར་བཀོད་པ་དང་།
གཙུག་ལག་ཁང་དང་དགེ་འདུན་གྱི་སྡེས་ཁྱབ་པར་མཛད་དོ། །དེས་ན་གླིང་དེར་སྔོན་བཅོམ་
ལྡན་འདས་གཤེགས་ཏེ་བསྟན་པ་གནས་པ་ཡིན་ནའང༌། ཕྱིས་ནུབ་པར་གྱུར་པ་ལ།
འཕགས་པ་འདི་ཉིད་བྱོན་ཏེ་སླར་ཡང་བསྟན་པ་ཤིན་ཏུ་གསལ་བར་མཛད་པ་གྲགས་སོ། །
དུས་ནམ་ཞིག་ན་དགྲ་བཅོམ་པ་ལེགས་མཐོང་ལ་བསྟན་པ་གཏད་ནས་རང་ཉིད་བྱང་ཕྱོགས་
ཀུ་ཤའི་ཚལ་དུ་མྱ་ངན་ལས་འདས་སོ། །
མཐར་ལེགས་མཐོང་གིས་བསྟན་པ་བསྐྱངས་ཏེ། འདི་ནི་ནུབ་ཕྱོགས་བྷ་རུ་
ཀཙྪན་སྐྱ་གསེང་གི་རིགས་ལས་བྱུང་བ་མཐོང་བ་ཅན་གྱི་བུ་ལེགས་མཐོང་ཞེས་བྱ་བ་ལོངས་
སྤྱོད་ལྷ་ཡི་དཔལ་འབྱོར་ལ་འགྲན་བཟོད་པ་ཞིག་ཏུ་གྱུར་ལ། ཕྱིས་སྲིད་པའི་བདེ་འབྱོར་
མཐའ་དག་ཡོངས་སུ་སྤངས་ནས་དགྲ་བཅོམ་པ་སུ་ཀཱ་ཡཱ་ན་ལས་རབ་ཏུ་བྱུང་ཞིང་ཆོས་ཐོས་
པས་དགྲ་བཅོམ་པའི་གོ་འཕང་མངོན་དུ་བྱས། འདིས་བསྟན་པ་སྐྱོང་བའི་དུས་སུ་ནུབ་
ཕྱོགས་སིནྡྷའི་ཡུལ་ན་གནོད་སྦྱིན་མོ་ཤ་ཁྲག་ལ་མངོན་པར་དགའ་བ་ཞིག་གནས་ཏེ། དེ་ལ་
ཉིན་རེར་སྐྱེས་པ་དང་། བུད་མེད། རྟ་དང་བ་ལང་རེ་རེ། གཞན་ཡང་བཟའ་བཅའི་རྣམ་པ་
མང་པོ་དང་བཅས་གཏོར་མ་བསྟབ་དགོས་པ་དེ་གདུལ་བྱར་མཁྱེན་ནས་འཕགས་པས་ལྷུང་
བཟེད་བཀྲུས་པའི་ཆུས་དེའི་གནས་སུ་གཏོར་བས་གནོད་སྦྱིན་མོ་དེ་རབ་ཏུ་ཁྲོས་ནས་མཚོན་



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
ཆའི་ཆར་ཕབ་ཀྱང་། འཕགས་པས་དེ་རྣམས་མེ་ཏོག་སིལ་མའི་རྣམ་པར་བསྒྱུར་པ་དང་།
སླར་ཡང་མེ་རབ་ཏུ་འབར་བས་ཁེངས་པར་སྤྲུལ་པ་ན། འཕགས་པ་ལ་སྐྱབས་སུ་སོང་བ་
དང༌། བསླབ་པའི་གནས་འཛིན་པར་ཁས་བླངས་ཏེ་ཕྱིན་ཆད་ཡུལ་དེར་ཤ་ཁྲག་གི་མཆོད་
སྦྱིན་མེད་པར་གྲགས་སོ། །ཡུལ་གཞན་དག་ཏུའང་རྫུ་འཕྲུལ་གྱིས་བྱོན་ནས་བསྟན་པ་ལ་མི་
དད་པའི་ཀླུ་དང་གནོད་སྦྱིན་གདུག་པ་ཅན་དུ་མ་བཏུལ་བ་དང་། གཙུག་ལག་ཁང་དང་དགེ་
འདུན་གྱི་སྡེས་ཁྱབ་པར་མཛད། མཐར་འབར་བ་ལ་སོགས་པའི་ཆོ་འཕྲུལ་དུ་མ་བསྟན་ནས་
མྱ་ངན་ལས་འདས་པར་གྱུར་ཏོ། །དེ་ལྟར་འདུལ་བ་ལུང་ཕྲན་ཚེགས་ནས་གསུངས་པའི་ཉན་
ཐོས་པ་རྣམས་དང་ཐུན་མོང་དུ་གྲགས་པའི་བསྟན་པའི་གཏད་རབས་བདུན་ནམ། དེ་སྟེང་
གོང་སྨོས་དགྲ་བཅོམ་པ་ཉི་མ་གུང་པ་བསྣན་པའི་གཏད་རབས་བརྒྱད་དུའང་གྲགས་པ་དེ་
དག་ཐམས་ཅད་ཀྱང་གཉིས་ཀའི་ཆ་ལས་རྣམ་པར་གྲོལ་བའི་དགྲ་བཅོམ་པ་རྣམ་ཐར་བརྒྱད་
དང་ལྡན་པ། ཐུབ་པའི་གསུང་རབ་ཡོངས་སུ་རྫོགས་པའི་ཐོས་པ་འཛིན་ཅིང་། བསྟན་པ་
རྫོགས་པར་སྐྱོང་བ། སངས་རྒྱས་ཉིད་དང་ཕྱོགས་མཚུངས་པའི་མཛད་པ་ཅན་ཤ་སྟག་གོ །
དེའི་རྗེས་སུ་ཁ་ཆེའི་བཙུན་པ་ཆེན་པོ་ཆོས་སྐྱོབ་དང་། ནུབ་ཕྱོགས་མ་རུའི་བཙུན་པ་ཆེན་པོ་
དབྱིག་བཤེས། ཐོ་གར་གྱི་བཙུན་པ་ཆེན་པོ་དབྱངས་སྒྲོག ཝཱ་ར་ཎཱ་སིའི་བཙུན་པ་སངས་
རྒྱས་ལྷ་སྟེ་བྱེ་བྲག་ཏུ་སྨྲ་བའི་སློབ་དཔོན་ཆེན་པོ་བཞིར་གྲགས་པ་རེ་རེ་ལའང་སློབ་མ་འབུམ་
ཕྲག་བགྲང་བར་ཡོད་ལ། གཞན་ཡང་མདོ་སྡེ་པའི་བཙུན་པ་ཆེན་པོ་གནས་བརྟན་དང་།
དཔལ་ལེན་སོགས་བཙུན་པ་ཆེན་པོའི་སྡེ་སོ་སོ་ལའང་དགེ་སློང་འབུམ་ཕྲག་དུ་མར་འཕེལ་
ཞིང་། བསམ་གཏན་ལ་བརྩོན་པས་འབྲས་བུ་བཞི་ཐོབ་པའང་དཔག་ཏུ་མེད་པ་ཞིག་བྱུང་
ངོ་། །



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གཉིས་པ་ཐེག་པ་ཆེན་པོའི་རིང་ལུགས་ཕལ་ཆེར་སྤྱོད་པའི་སྐབས་སུ་ཐེག་ཆེན་
ཐུན་མོང་བའི་སྡེ་སྣོད་དང་། ཐུན་མིན་སྔགས་ཀྱི་སྡེ་སྣོད་ཇི་ལྟར་བྱུང་ཞིང་། དེ་འཛིན་པར་
བྱེད་པའི་གྲུབ་པའི་སློབ་དཔོན་གྲགས་ཆེ་བ་རྣམས་ཇི་ལྟར་བྱོན་པའི་ཚུལ་ལས། སྔ་མ་ནི།
བཀའ་བསྡུ་གསུམ་པའི་རྗེས་ཙམ་དུ་བཙུན་པ་ཆེན་པོ་ཨ་བི་ཏརྐ་དང་། བི་ག་ཏ་རཱ་ག་དྷུ་ཛ་
ལ་སོགས་པ། བྱམས་པ་དང་། སྤྱན་རས་གཟིགས། འཇམ་དཔལ། གསང་བདག་སོགས་
ལས་དངོས་སུ་ཆོས་གསན་པ། ཆོས་རྒྱུན་གྱི་ཏིང་ངེ་འཛིན་ཐོབ་པ་ཤ་སྟག་ལྔ་བརྒྱ་ཙམ་བྱུང་
བ་ལ། རྒྱལ་པོ་ལཀྵ་ཨ་ཤྭས་དད་པས་མཆོད་ཅིང་གཙུག་ལག་ཁང་དུ་མ་བཞེངས་པ་ལ།
རྒྱལ་པོ་ཉིད་ཀྱི་འཁོར་བློ་རྣོ་བ་རྣམས་རབ་ཏུ་བྱུང་སྟེ་ཐེག་པ་ཆེན་པོ་ཉན་དུ་བཅུག དེ་རྣམས་
དང་དུས་མཚུངས་སུ་འཕགས་པ་དཀོན་མཆོག་བརྩེགས་པ་འབུམ་པ་དང་། ཕལ་པོ་ཆེ་དང་།
ལང་གཤེགས། རྒྱན་སྟུག་པོ་བཀོད་པ་སོགས་ཐེག་ཆེན་གྱི་མདོ་སྡེ་ཕལ་མོ་ཆེ་ཡང་ལྷ་དང་ཀླུ་
ཡི་ཡུལ་སོགས་ནས་མི་ཡུལ་དུ་ཕེབས། དེ་ནས་ཐེག་ཆེན་གྱི་སློབ་དཔོན་ལྔ་བརྒྱ་པོས་བཀའ་
བགྲོས་ནས། སྔོན་འཕགས་པ་ཤཱ་རིའི་བུ་གང་དུ་འཁྲུངས་ཤིང་མཐར་འཁོར་ཁྲི་བརྒྱད་དང་
བཅས་ཏེ་མྱ་ངན་འདས་པའི་གནས་བྲམ་ཟེའི་གྲོང་ཁྱེར་ནཱ་ལ་དའམ་ནཱ་ལེནྡ་སྟེ་བོད་སྐད་དུ་
རྒྱུན་སྟེར་རམ་འདམ་བུས་བྱིན་དུ་གྲགས་པ། ཕྱིས་གྲོང་ཁྱེར་སྟོངས་པའི་ཤུལ་དུ་ཤཱ་རིའི་བུའི་
མཆོད་རྟེན་ཞིག་ཡོད་པར་ཆོས་རྒྱལ་མྱ་ངན་མེད་ཀྱིས་རྒྱ་ཆེར་མཆོད་ཅིང་། ལྷ་ཁང་ཞིག་ཀྱང་
བཞེངས་པ་དེར་ཆོས་བསྟན་ན་བསྟན་པ་ཆེར་རྒྱས་པའི་རྟེན་འབྲེལ་གཟིགས་ནས་གནས་
དེར་ཆོས་བསྟན་པར་མཛད་དོ། །དེའི་ཚེ་མ་ག་དྷཱར་སློབ་དཔོན་མཐོ་བཙུན་གྲུབ་རྗེ་དང་།
བདེ་བྱེད་བདག་པོ་ཞེས་བྱ་བ་དབང་ཕྱུག་ཆེན་པོ་ལ་དད་ཅིང་བྲམ་ཟེའི་རིགས་སུ་འཁྲུངས་
པའི་སྤུན་གཉིས་བྱུང་སྟེ། དེ་གཉིས་ཀས་ཕྱི་ནང་གི་གྲུབ་མཐའ་ཐམས་ཅད་ལ་མཁས་པར་
78



པ
ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
གྱུར་ནས། དེ་གཉིས་ཀྱིས་འདི་སྙམ་དུ་སེམས་པར་གྱུར་ཏེ། བདག་ཅག་གི་ཁྱིམ་ན་དབང་
ཕྱུག་ཆེན་པོར་མཆོད་ལ། སངས་རྒྱས་བཅོམ་ལྡན་འདས་ཀྱི་གསུང་རབ་ནི་ཤིན་ཏུ་ཕུལ་དུ་
བྱུང་བར་སྣང་ན། དེ་གཉིས་གང་ཁྱད་པར་དུ་འཕགས་པ་བརྟགས་པར་བྱའོ་སྙམ་ནས་རི་བོ་
ཏི་སེར་སོང་བའི་ཚེ། དབང་ཕྱུག་ཆེན་པོ་ལྷ་མོ་ཨུ་མ་འཁོར་དང་བཅས་པས་མ་དྲོས་མཚོ་
ནས་རྫུ་འཕྲུལ་གྱིས་ཕེབས་པའི་དགྲ་བཅོམ་པ་ལྔ་བརྒྱ་ལ་མཆོད་པ་དང་། བསྙེན་བཀུར་
བྱས་ནས་ཆོས་ཉན་པ་མཐོང་བ་དང༌། ལྷ་ཆེན་པོས་ཀྱང་དེ་གཉིས་ལ་སངས་རྒྱས་བཅོམ་
ལྡན་འདས་ནི་འཇིག་རྟེན་གསུམ་གྱི་བླ་མ་དམ་པ་ཡིན་པས། དེ་དང་དེའི་གསུང་རབ་ལ་
མཆོད་པར་བྱའོ་ཞེས་སྨྲས་པ་ཐོས་ནས་དེ་དག་རབ་ཏུ་དགའ་བ་དང་བཅས་རང་གི་ཡུལ་དུ་
སོང་སྟེ། རིག་བྱེད་ཀྱི་གཞུང་རྣམས་རྩྭ་ལྟར་བོར། རྒྱལ་བའི་བསྟན་པ་ལ་རབ་ཏུ་བྱུང་ཞིང་ཕྱི་
ནང་གི་གྲུབ་མཐའི་བཟང་ངན་གྱི་ཁྱད་ཤན་འབྱེད་པའི་ཕྱིར། མཐོ་བཙུན་གྲུབ་རྗེས་ཁྱད་
པར་དུ་འཕགས་པའི་བསྟོད་པ་དང༌། བདེ་བྱེད་བདག་པོས་ལྷ་ལས་ཕུལ་བྱུང་གི་བསྟོད་པ་
བརྩམས་ཤིང་། ཚོང་འདུས་དང་། རྒྱལ་པོའི་ཕོ་བྲང་ཐམས་ཅད་དུ་བསྒྲགས། ཡུལ་གྱི་སྐྱེ་བོ་
ཕལ་ཆེ་བས་དེ་དག་དབྱངས་སུ་ལེན་པ་བྱུང་ངོ༌། །དེ་རྗེས་སློབ་དཔོན་མཐོ་བཙུན་གྲུབ་རྗེ་སྐུ་
མཆེད་ཀྱིས་ནཱ་ལེནྡར་གཙུག་ལག་ཁང་བརྒྱད་བཞེངས་ནས་ཐེག་ཆེན་གྱི་གླེགས་བམ་ཐམས་
ཅད་དེར་བཞུགས་སུ་གསོལ་ཞིང་། དེ་ཡང་རྗེ་བཙུན་ཐམས་ཅད་མཁྱེན་པ་ཏཱ་ར་ནཱ་ཐས། ནཱ་
ལེནྡྲའི་གཙུག་ལག་ཁང་ཐོག་མར་འདེབས་པ་མྱ་ངན་མེད། ཆོས་གཞི་དར་བར་མཛད་པ་
སློབ་དཔོན་ལྔ་བརྒྱ་དང་། མཐོ་བཙུན་སྐུ་མཆེད། རྒྱས་པར་མཛད་པ་སྒྲ་གཅན་འཛིན་བཟང་
པོ། ཤིན་ཏུ་རྒྱས་པར་བྱེད་པ་ཀླུ་གྲུབ་བོ་ཞེས་རྒྱ་གར་ཆོས་འབྱུང་ལས་གསུངས་སོ། །འདི་
ཡན་ཆད་ཀྱི་ཐེག་ཆེན་པ་ཕལ་ཆེར་རྣམ་རིག་སྨྲ་བ་ཡིན་པར་གྲགས། དུས་དེ་ཙམ་ན།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
འཕགས་ཡུལ་ལྷོ་ཕྱོགས་ཨོ་ཌི་བི་ཤར་བྲམ་ཟེའི་རིགས་ཀྱི་སྐྱེ་བའི་ལྗོན་ཤིང་དུ་བཟུང་བ་
སློབ་དཔོན་ཆེན་པོ་བྲམ་ཟེ་སྒྲ་གཅན་འཛིན་བཟང་པོ་ཞེས་གཙུག་ལག་ཡོངས་ཀྱི་ཕ་
རོལ་ཏུ་སོན་པ་དེ་ཉིད། ཕྱིས་སྲིད་པའི་དངོས་པོ་མཐའ་དག་རྩྭ་ལྟར་དོར་ནས་རིམ་གྱིས་ཡུལ་
དབུས་སུ་ཕེབས་ཏེ་རྒྱལ་བའི་བསྟན་པ་ལ་རབ་ཏུ་བྱུང་སྟེ་དགེ་སློང་སྡེ་སྣོད་གསུམ་པ་ཆེས་
མཆོག་ཏུ་གྱུར་ཏོ། །འདིར་རྗེ་ཏཱ་ར་ནཱ་ཐས་བཀའ་བབས་བདུན་ལྡན་གྱི་བརྒྱུད་པའི་རྣམ་ཐར་
ལས། སློབ་དཔོན་འདིའི་མཁན་པོ་ནི་གནས་བརྟན་ནག་པོ་ཞེས་བྱ་བ་ཡིན། དེའི་མཁན་པོ་
བཙུན་པ་རྟ་སྐད་ཅེས་བྱ། དེའི་ཡང་མཁན་པོ་ཉེར་སྦས་ཡིན་ཞེས་བླ་མ་གསུང་ཡང་མཁན་
བརྒྱུད་རྙིང་པ་འདི་དག་བརྟག་པར་དཀའོ། །བོད་ཀྱི་སྡོམ་རྒྱུན་ལ་ནི་སྲས་སྒྲ་གཅན་འཛིན་གྱི་
དངོས་ཀྱི་སློབ་མ་ཡིན་པར་གྲགས་ནའང། དཔྱད་པ་མེད་པར་བཞག་ན་ལེགས་སོ་ཞེས་
གསུངས། དེ་ཡང་རྣམ་པར་མི་རྟོག་པ་ལ་སོགས་པའི་སློབ་དཔོན་དུ་མ་དང་། གསང་བའི་
བདག་པོ་སོགས་ལྷག་པའི་ལྷ་མང་པོ་ལས་ཐེག་པ་ཆེན་པོའི་མདོ་རྒྱུད་རྒྱ་མཚོ་ལྟ་བུ་གསན་
ནས། ནཱ་ལེནྡར་ཆོས་བསྟན་པས་ཐེག་པ་ཆེན་པོའི་དབུ་མའི་ཚུལ་ལུགས་ཐོག་མར་ཡོངས་སུ་
གསལ་བར་མཛད། ཇི་ཞིག་ན་རིག་པ་བརྟུལ་ཞུགས་ཀྱི་སྤྱོད་པ་བྱ་བར་དགོངས་ཏེ། མདའ་
འཚོང་གི་བུ་མོ་ཞིག་དངོས་གྲུབ་ཀྱི་རྟེན་དུ་ཉེ་བར་བཟུང་ནས་ཡུལ་སྣ་ཚོགས་སུ་སྤྱོད་ཅིང་
མདའ་བཟོ་བའི་བྱ་བ་མཛད། ཆོས་ཉིད་མངོན་སུམ་དུ་གཟིགས་ཤིང་ཡེ་ཤེས་གོང་ནས་གོང་
དུ་འཕེལ་བས་མཚན་ཡང་ས་ར་ཧ་སྟེ་མདའ་བསྣུན་ཞེས་གྲགས། དོ་ཧ་རྡོ་རྗེའི་གླུ་མང་དུ་
བླངས་པས་རྒྱལ་པོ་ལ་སོགས་པའི་སྐལ་པ་དང་ལྡན་པ་དཔག་ཏུ་མེད་པ་ཞིག་སྲིད་པ་ལས་
བསྒྲལ་བར་མཛད་པས་ཕྱོགས་ཐམས་ཅད་དུ་གྲགས་པས་ཁྱབ་པར་གྱུར། མཐར་སྐུ་ལུས་དེ་
ཉིད་ཀྱིས་སངས་རྒྱས་ཀྱི་ཞིང་གཞན་དུ་བཞུད་དོ། །
80



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
དེ་ལྟ་བུའི་གྲུབ་པ་ཡོངས་ཀྱི་སྤྱི་མེས་ཆེན་པོར་གྱུར་པ་དེ་ཉིད་ཀྱི་སློབ་མའི་གཙོ་བོ་
ནི། འཛམ་གླིང་མཛེས་པར་བྱེད་པའི་རྒྱན་གྱི་མཆོག་སངས་རྒྱས་གཉིས་པ་དཔལ་མགོན་
འཕགས་པ་ཀླུ་སྒྲུབ་སྟེ། དེ་ཡང་བཅོམ་ལྡན་འདས་ཀྱིས། ལངྐར་གཤེགས་པའི་མདོ་
ལས།
སོ་སོ་རང་རིག་ཐེག་པ་ནི། །
རྟོག་གེ་བ་ཡི་སྤྱོད་ཡུལ་མིན། །
མགོན་པོ་འདས་པའི་འོག་ཏུ་ནི། །
འཛིན་པར་སུ་འགྱུར་བཤད་དུ་གསོལ། །
བདེ་གཤེགས་མྱ་ངན་འདས་པའི་འོག །
ཚུལ་རྣམས་འཛིན་པར་འགྱུར་བ་སྟེ། །
དུས་དག་འདས་ནས་འབྱུང་བ་ནི། །
བློ་གྲོས་ཆེན་པོ་ཁྱེད་ཤེས་བྱོས། །
ལྷོ་ཕྱོགས་བེ་དའི་ཡུལ་དུ་ནི། །
དགེ་སློང་དཔལ་ལྡན་ཆེར་གྲགས་པ། །
དེ་མིང་ཀླུ་ཞེས་བོད་པ་སྟེ། །
ཡོད་དང་མེད་པའི་ཕྱོགས་འཇིག་པ། །
ང་ཡི་ཐེག་པ་འཇིག་རྟེན་དུ། །
བླ་མེད་ཐེག་ཆེན་རབ་བཤད་ནས། །
རབ་ཏུ་དགའ་བའི་ས་བསྒྲུབས་ཏེ། །
1.
༽ ༡༦༥ བ།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
བདེ་བ་ཅན་དུ་དེ་འགྲོའོ། །
ཞེས་དང་། འཇམ་དཔལ་གྱི་རྩ་བའི་རྒྱུད་ ལས།
དེ་བཞིན་གཤེགས་པ་ང་འདས་ནས། །
ལོ་ནི་བཞི་བརྒྱ་ལོན་པ་ན། །
དགེ་སློང་ཀླུ་ཞེས་དེ་འབོད་འབྱུང༌། །
བསྟན་པ་ལ་ནི་དད་ཅིང་ཕན། །
རབ་ཏུ་དགའ་བའི་ས་ཐོབ་པ། །
ལོ་ནི་དྲུག་བརྒྱ་དག་ཏུ་འཚོ། །
རིག་པ་རྨ་བྱ་ཆེན་མོ་ནི། །
བདག་ཉིད་ཆེན་པོ་དེས་ཀྱང་གྲུབ། །
བསྟན་བཅོས་སྣ་ཚོགས་དོན་དང་ནི། །
དངོས་པོ་མེད་པའི་དོན་དེ་རིག །
གང་ཚེ་ལུས་དེ་བོར་བ་ན། །
བདེ་བ་ཅན་དུའང་སྐྱེ་བར་འགྱུར། །
དེ་ནས་མཐར་གྱིས་སངས་རྒྱས་ཉིད། །
ངེས་པ་ཁོ་ནར་ཡང་དག་འཐོབ། །
ཅེས་དང་། དུས་ཀྱི་འཁོར་ལོའི་རྒྱུད་ཕྱི་མ་༸ལས། དགེ་སློང་ཀླུ་སྒྲུབ་ཞེས་བྱ་ཡོན་ཏན་མ་
ལུས་འབྱུང་ཁུངས་སེམས་ཅན་ཀུན་ལ་ཕན་འདོགས་པ། །ཅེས་སོགས་མདོ་རྒྱུད་དུ་མ་ནས་
1. བཀའ། རྒྱུད། ན༽ ༣༠༨ ག ༤ རྒྱུད། ཀ༽༡ ༤༡ བ།



ས
ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
ལུང་གི་ཕྲེང་བས་ཉེ་བར་བསྔགས་པ་ལྟར། སྟོན་པ་མྱ་ངན་ལས་འདས་ནས་བགྲང་བྱ་བཞི་
བརྒྱ་ལོན་པ་ན། ལྷོ་ཕྱོགས་བེ་དའི་ཡུལ་ན་བྲམ་ཟེའི་རིགས་སུ་འཁྲུངས། དེའི་ཚེ་མཚན་
མཁན་གྱིས་ཕལ་པ་བརྒྱ་དང་། བྲམ་ཟེ་བརྒྱ། དགེ་སློང་བརྒྱ་རྣམས་ལ་སྟོན་མོ་དྲངས་ན་རིམ་
བཞིན་ཞག་བདུན་དང་། ཟླ་བ་བདུན། ལོ་བདུན་གྱི་བར་དུ་འཚོ་བ་ལས་དེ་བས་ལྷག་པའི་
ཐབས་མེད་ཅེས་བཤད་པས། ཕ་མས་ཀྱང་དེ་བཞིན་བྱས་ཏེ་མཐར་དགུང་ལོ་བདུན་དུ་སོན་
པའི་ཚེ་བུ་འཆི་བ་ལ་བལྟ་བར་མི་བཟོད་པས་གཡོག་དང་བཅས་ཡུལ་གཞན་དུ་འཁྱམ་དུ་
བཏང་བས། མཐར་ནཱ་ལེནྡར་བསླེབས་ཏེ་མཁན་པོ་སྒྲ་གཅན་འཛིན་བཟང་པོ་དང་མཇལ་ཏེ་
ལོ་རྒྱུས་བསྙད་པས་མཁན་པོས་འཆི་མེད་ཚེའི་དཀྱིལ་འཁོར་དུ་བཅུག་སྟེ་དབང་བསྐུར་བ་
དང་རྗེས་སུ་གདམས་པ་བདུད་རྩི་ཟབ་མོས་བྲན་པའི་མོད་ལ་ལོ་གྲངས་དྲུག་བརྒྱའི་བར་དུ་
མི་ཤིགས་པའི་རྡོ་རྗེ་ཆེན་པོར་བྱིན་གྱིས་བརླབས། གཞན་ཡང་མཁན་པོ་དེ་ཉིད་ལས་རབ་ཏུ་
བྱུང་ཞིང་ཐུན་མོང་རིག་པའི་གནས་སྤྱི་དང་། ཐུན་མིན་མདོ་སྔགས་ཀྱི་ཆོས་ཚུལ་མཐའ་ཡས་
པ་ཞིག་གསན་ཏེ་ནོར་འཛིན་གྱི་ཁྱོན་ན་ཟླ་མེད་པའི་མཁས་པ་ཆེན་པོར་གྱུར། ཕྱིས་མཁན་
པོ་སྒྲ་གཅན་འཛིན་ལས་བསྙེན་པར་རྫོགས་ནས་མཚན་དགེ་སློང་དཔལ་ལྡན་དུ་གྲགས། རྨ་
བྱ་ཆེན་མོ་དང་། ཀུ་རུ་ཀུལླེ་སོགས་བསྒྲུབས་པས་རི་ལུ་དང་མིག་སྨན། རལ་གྲི་རྐང་
མགྱོགས་སོགས་དངོས་གྲུབ་རྣམ་པ་བརྒྱད་དང་། ཁྱད་པར་བཅུད་ལེན་གྲུབ་པས་རྡོ་རྗེའི་
སྐུར་གྱུར། རྫུ་འཕྲུལ་དང་མངོན་པར་ཤེས་པ་ལ་ཐོགས་པ་མེད་པར་མངའ་བརྙེས། སྐབས་
ཤིག་ཏུ་མཁན་པོ་སྒྲ་གཅན་འཛིན་བཟང་པོ་རྗེ་བཙུན་སྒྲོལ་མ་སྒྲུབ་ཅིང་བཞུགས། ཀླུ་སྒྲུབ་
མཁན་པོར་བྱོན་ནས་དགེ་འདུན་གྱི་སྡེ་རྣམས་བསྐྱངས་ཏེ་བཞུགས་པའི་ཚེ། ལོ་བཅུ་གཉིས་
སུ་མུ་གེ་བྱུང་བས་མ་ག་དྷའི་ཡུལ་རྣམས་ཕལ་ཆེར་སྟོངས་པར་གཟིགས་ཀྱང་སེམས་ཅན་གྱི་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ལས་སུ་དགོངས། གསེར་འགྱུར་གྱི་རྩིའི་སྦྱོར་བ་ལ་བརྟེན་ནས་དགེ་འདུན་རྣམས་འཚོ་བས་
མི་ཕོངས་པར་མཛད། ཕྱིས་མཁན་པོ་སྒྲུབ་པ་ཟིན་ནས་ཡུལ་རྣམས་སྟོང་པར་གྱུར་པའི་རྒྱུ་
མཚན་དྲིས་པས། ཀླུ་སྒྲུབ་ཀྱིས་འདིའི་ལོ་རྒྱུས་གསོལ་བ་ན། མཁན་པོའི་ཞལ་ནས། ང་ལ་
ཟས་ཀྱི་ཆར་ཕེབས་པའི་ནུས་པ་ཡོད་པ་ལ་ཁྱེད་ཀྱིས་ང་ལ་མ་སྦྲན་པ་དེས་བྱང་ཆུབ་སེམས་
དཔའི་སྤྱོད་པ་དང་འགལ་བས། དེའི་སྡིག་སྦྱོང་དུ་གཙུག་ལག་ཁང་བརྒྱ་རྩ་བརྒྱད། ལྷ་ཁང་
སྟོང་། མཆོད་རྟེན་ཁྲི་ཕྲག་བཞེངས་དགོས་གསུངས་པ་ན། སློབ་དཔོན་གཅིག་པུས་འགྲུབ་
དཀའ་བར་གཟིགས་ནས། གནོད་སྦྱིན་ཛམྦྷ་ལ་ལས་ནོར་བསླངས། ཀླུ་རྣམས་ལས་ཀྱི་
གྲོགས་སུ་འཆོལ་དགོས་པར་དགོངས་ཏེ་རེ་ཞིག་ཀླུ་ཡུལ་དུ་ཕེབས་ནས་དེ་དག་གི་མོས་པ་
དང་འཚམས་པའི་ཆོས་ཀྱི་འཁོར་ལོ་དཔག་ཏུ་མེད་པ་བསྐོར་བར་མཛད་པ་སོགས་རྒྱུན་རིང་
པོའི་བར་དུ་ཀླུ་རྣམས་ཀྱི་དོན་མཛད་དེ་བཞུགས། མཐར་ཀླུ་ཡུལ་ནས་ཤེར་ཕྱིན་འབུམ་པ་
སོགས་སྤྱན་དྲངས་ཏེ་མི་ཡུལ་དུ་ཕེབས། དེ་སྐབས་ཀླུ་རྣམས་གྲོགས་སུ་བཀུག་སྟེ་ལྷ་ཁང་
དང་མཆོད་རྟེན་ཐམས་ཅད་ཀྱང་གྲུབ་པར་མཛད། རྡོ་རྗེ་གདན་བྱང་ཆུབ་ཆེན་པོ་ལ་སྲོག་
ཆགས་ཀྱི་གནོད་པ་བསྲུང་བའི་ཕྱིར་རྡོའི་དྲྭ་མིག་གི་རྭ་བས་བསྐོར་བ་སོགས་སྲི་ཞུ་རྨད་དུ་
བྱུང་བར་མཛད། ཕྱི་ནང་གི་རྒོལ་བ་ངན་པ་ཐམས་ཅད་དང་། ཁྱད་པར་དགེ་སློང་བདེ་བྱེད་
ཅེས་བྱ་བས་རིག་པའི་རྒྱན་ཞེས་བྱ་བའི་བསྟན་བཅོས་ཐེག་པ་ཆེན་པོ་སུན་འབྱིན་པའི་ཕྱིར་
བློ་ཀ་སྟོང་ཕྲག་བཅུ་གཉིས་ཅན་བརྩམས་པ་ལ་སློབ་དཔོན་འདི་ཉིད་ཀྱིས་དངོས་སྟོབས་ཀྱི་
རིགས་པས་ཚར་བཅད། ཁྱད་པར་གཏམ་གྱི་ཚོགས་དང་། རིགས་པའི་ཚོགས་དང༌། བསྟོད་
པའི་ཚོགས་གསུམ་གྱིས་བཀའ་འཁོར་ལོ་གསུམ་གྱི་དགོངས་པ་ཕྱིན་ཅི་མ་ལོག་པར་འགྲེལ་
བའི་ཤིང་རྟ་ཆེན་པོའི་ལམ་སྲོལ་ཐོག་མར་དབྱེ་བར་མཛད། གཞན་ཡང་རང་རྒྱུད་དུ་
84



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
བརྩམས་པའི་བསྟན་བཅོས་དང་། གཞན་འགྲེལ་དུ་བཏབ་པའི་མདོ་སྔགས་ཀྱི་བསྟན་
ཐཅོས་དཔག་ཏུ་མེད་པ་མཛད་པ་སོགས་སྒོ་ཐམས་ཅད་ནས་རྒྱལ་བའི་བསྟན་པ་རིན་པོ་ཆེ་
གསལ་བར་མཛད་པའི་འཕྲིན་ལས་དང་བཀྲིན་གཞལ་བར་མི་ནུས་སོ། །ཕྱིས་སུ་དཔལ་གྱི་
རིར་ལོ་ཉིས་བརྒྱ་ཙམ་གྱི་རིང་གནོད་སྦྱིན་མོ་རྣམས་ཀྱི་འཁོར་དང་བཅས་ཏེ་སྔགས་ཀྱི་སྤྱོད་
བས་བཞུགས་ཤིང་། རབ་ཏུ་དགའ་བའི་ས་བརྙེས་ཏེ་སྐུ་ལ་མཚན་བཟང་སོ་གཉིས་གསལ་
བར་རྫོགས། མཐར་རྒྱལ་པོ་བདེ་སྤྱོད་ཀྱི་བུ་སུ་ཤརྟི་སྟེ་རབ་ནུས་ཞེས་པས་རྒྱལ་སྲིད་བྱ་བར་
འདོད་པ་ལ། མ་ན་རེ། བུ་ཁྱོད་རྒྱལ་སྲིད་འཛིན་པའི་སྐབས་མི་འབྱུང་སྟེ། སློབ་དཔོན་ཀླུ་
སྒྲུབ་བཅུད་ལེན་གྱིས་རྡོ་རྗེའི་སྐུར་གྲུབ་ཅིང་། ཁྱེད་ཀྱི་ཡབ་རྒྱལ་པོ་སློབ་དཔོན་དང་སྐུ་ཚེ་
མཉམ་པར་བྱིན་གྱིས་བརླབས་པས་འགྲོང་པ་མེད་ཅེས་སྨྲས་པ་ན་བུ་ཡིད་ཤིན་ཏུ་སྐྱོ་སྟེ་
གནས་པའི་ཚེ། མ་ན་རེ། དེ་ལ་ཐབས་ཡོད་དེ་སློབ་དཔོན་བྱང་ཆུབ་སེམས་དཔའ་ཡིན་པས་
དབུ་བསླངས་ན་སྟེར་བས། སློབ་དཔོན་འདས་ན་ཡབ་ཀྱང་འདའ་བར་འགྱུར་བས་ཁྱེད་ལ་
རྒྱལ་སྲིད་འབྱུང་ཞེས་སྨྲས་པ་ལྟར། རྒྱལ་བུ་སློབ་དཔོན་སར་ཕྱིན་ཏེ་དབུ་བསླངས་པས།
སློབ་དཔོན་གྱིས་ཇི་ལྟར་བསྒོས་པ་བཞིན། སྔར་རྩྭ་སྔོན་གྱིས་སྲོག་ཆགས་ཀྱི་སྐེ་བཅད་པའི་
ལས་ཀྱི་ལྷག་མ་ཞིག་ཡོད་པར་གཟིགས་ནས་རྩྭ་ཀུ་ཤས་མགུལ་ལ་རེག་པ་ཙམ་གྱིས་དབུ་
སར་ལྷུང་ཞིང་། དེའི་ཚེ། ང་ནི་འདི་ནས་བདེ་བ་ཅན་དུ་འགྲོ། །ཕྱིས་ནས་ལུས་འདི་ལ་ཡང་
འཇུག་པར་འགྱུར། །ཞེས་སྒྲ་བྱུང་། དེ་ནས་དེས་དབུ་བླངས་ཏེ་སོང་བས། ལམ་དུ་གནོད་
སྦྱིན་མོས་འཕྲོགས་ཏེ་དབུ་དང་སྐུ་ལུས་གཉིས་ལ་ཡོན་བདག་གནོད་སྦྱིན་མོས་སོ་སོར་ལྷ་
ཁང་བརྩིགས་ཏེ་མཆོད་དོ། །དེ་ཡང་དབུ་དང་སྐུ་ལུས་མི་འཇིག་པར་བྱིན་གྱིས་བརླབས་ནས་
བདེ་བ་ཅན་དུ་གཤེགས་ཏེ་སངས་རྒྱས་ཀྱི་ཞིང་སྦྱོང་བར་མཛད་ཅིང་། མ་འོངས་པ་ན་དབུ་
35



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དང་སྐུ་གཉིས་མཐུད་པའི་ཚེ་སླར་ཡང་དེར་འཇུག་སྟེ་ཆོས་ཀྱི་འཁོར་ལོ་བསྐོར་བར་འགྱུར་
རོ། །དེ་ལ་འདིར་དཔལ་མགོན་འཕགས་པ་ཀླུ་སྒྲུབ་ཀྱི་སྐུ་ཚེའི་ཚད་ལ་གོང་དུ་དྲངས་པ་ལྟར།
འཇམ་དཔལ་རྩ་བའི་རྒྱུད་ལས། ལོ་ནི་དྲུག་བརྒྱ་དག་ཏུ་འཚོ། །ཞེས་གསུངས་པ་ལ་གཞི་
བཅོལ་ཏེ་དགུང་ལོ་དྲུག་བརྒྱ་བཞུགས་པར་མཁས་པ་ཕལ་ཆེ་བས་བཞེད་ཀྱང་། རྗེ་ཏཱ་ར་ནཱ་
ཐས། དམ་པའི་ཆོས་རིན་པོ་ཆེ་འཕགས་པའི་ཡུལ་དུ་ཇི་ལྟར་དར་བའི་ཚུལ་གསལ་བར་སྟོན་
པ་དགོས་འདོད་ཀུན་འབྱུང་ཞེས་བྱ་བ་ལས། སློབ་དཔོན་འདིས་ལོ་དྲུག་བརྒྱ་ལས་བདུན་ཅུ་
དོན་གཅིག་མ་ཚང་བར་འདོད་པ་དང་། ཉེར་དགུ་མ་ཚང་བར་འདོད་པའི་ལུགས་གཉིས་སྣང་།
དང་པོའི་དབང་དུ་བྱས་ནས་ལོ་ཉིས་བརྒྱ་ཡུལ་དབུས་དང་། ཉིས་བརྒྱ་ལྷོ་ཕྱོགས། བརྒྱ་དང་
ཉི་ཤུ་རྩ་དགུ་དཔལ་གྱི་རི་ལ་བཞུགས་ཞེས་གྲགས་པ་རགས་རྩིས་སུ་སྣང་ཞིང་། གང་ལྟར་
ལོ་ཕྱེད་ལོར་རྩིས་པ་ཡིན་ཞེས་ཁོ་བོའི་བླ་མ་པཎྜི་ཏ་རྣམས་གསུངས། ཕྱི་མ་ལྟར་ནའང་
གཞན་འདྲ་བ་ལས་བརྒྱ་དང་བདུན་ཅུ་རྩ་གཅིག་དཔལ་གྱི་རིར་བཞུགས་ཞེས་ཟེར་རོ། །
ཞེས་དང་། བཀའ་བབས་བདུན་ལྡན་གྱི་བརྒྱུད་པའི་རྣམ་ཐར་ལས་ཀྱང་། ཕྱིས་དབུ་སྦྱིན་པ་
བཏང་བའི་རྐྱེན་གྱིས་ལོ་ཕྱེད་ལོའི་ལོ་དྲུག་བརྒྱར་བདུན་ཅུ་དོན་གཅིག་གིས་མ་ཚང་སྐད་ཅེས་
གསུངས་པ་ལྟར། ཕྱེད་ལོ་ལོར་རྩིས་པས་ལོ་ཧྲིལ་པོ་ཉིས་རྒྱ་ལྷག་ཙམ་ཞིག་བཞུགས་པར་
གསུངས་སོ། །དེ་བཞིན་དུ་སློབ་དཔོན་བྱོན་པའི་དུས་ཀྱང་། འཇམ་དཔལ་རྩ་རྒྱུད་ལས། དེ་
བཞིན་གཤེགས་པ་ང་འདས་ནས། །ལོ་ནི་བཞི་བརྒྱ་ལོན་པ་ན། །ཞེས་པའང་ཕྱེད་ལོ་ལོར་
རྩིས་པའི་ལུགས་ཀྱང་སྣང་སྟེ། གོང་དུ་ལངྐར་གཤེགས་པའི་མདོ་ལུང་དྲངས་པའི་ནང་།
དུས་དག་འདས་ནས་འབྱུང་བ་ནི། །ཞེས་པའི་ཐད་དུ་རྒྱའི་མཁན་པོ་ཛྙཱ་ན་བཛྲས་མཛད་པའི་
ལང་གཤེགས་འགྲེལ་བ་ལས། དུས་དག་འདས་ནས་ཞེས་པ་ནི་ལོ་གྲངས་ཉིས་བརྒྱ་འདས་
1: བསྟན། སྡེ་དཔར། པི༽༢ ༧༣ བ།
86



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
ནས་ཞེས་གསུང་རབ་ཀྱི་ཕྱོགས་འགའ་ཞིག་ལས་བསྟན་ཏོ། །ཞེས་གསུངས་པའི་ཕྱིར་རོ། །
གང་ལྟར་སློབ་དཔོན་བྱོན་པའི་དུས་དང་། སྐུ་ཚེའི་ཚད་སོགས་ལ་རྒྱ་བོད་ཀྱི་མཁས་པ་རྣམས་
ཀྱིས་བཞེད་པ་ཅི་རིགས་ཤིག་མཆིས་པས་མཐའ་གཅིག་ཏུ་མ་ངེས་སོ། ། །
དེའི་འོག་ཏུ་བསྟན་པ་སྐྱོང་བའི་མཆོག་ནི་དཔལ་མགོན་འཕགས་པ་ཀླུ་སྒྲུབ་ཀྱི་
གསུང་གི་བདུད་རྩིས་ཉེ་བར་བསྐྱེད་པའི་སྲས་ཀྱི་ཐུ་བོ། འཛམ་གླིང་མཛེས་པར་བྱེད་པའི་
རྒྱན་གྱི་ལ་རྒྱལ་སློབ་དཔོན་ཨཱ་རྱ་དེ་བ་སྟེ། དེ་ཡང་འཇམ་དཔལ་རྩ་བའི་རྒྱུད་ལས།
གཞན་ཡང་རབ་བྱུང་དམ་པ་ནི། །
སིངྒ་ལ་ཡི་གྲོང་ན་གནས། །
འཕགས་པ་མིན་ལ་འཕགས་པའི་མིང་། །
སིངྒ་ལ་ཡི་གླིང་ན་གནས། །
ཕ་རོལ་རྒོལ་བ་བཟློག་ནུས་སུ། །
མུ་སྟེགས་རྣམས་ཀྱི་སྔགས་སུན་ཕྱུང་། །
ཞེས་དང་། དུས་ཀྱི་འཁོར་ལོའི་རྒྱུད་ཕྱི་མ་”ལས། དགེ་བཅུ་ལམ་གྱིས་གྲུབ་པར་གྱུར་པ་
འཕགས་པ་ལྷ་དང་ལྭ་བའི་ན་བཟའ་རྟ་དབྱངས་དང་། །ཞེས་ལུང་གིས་མངོན་པར་བསྔགས་
པའི་སྐྱེས་བུ་ཆེན་པོ་དེ་ཉིད་ནི། སིངྒ་ལ་ཡི་གླིང་གི་རྒྱལ་པོ་པཉྩ་ཤིང་ག་ཞེས་བྱ་བའི་སྲས་སུ་
འཁྲུངས་པར་འདོད་པ་དང༌། ཕལ་ཆེར་གྱིས་རྒྱལ་པོ་དེ་ཉིད་ཀྱི་སྐྱེད་མོས་ཚལ་དུ་པདྨའི་
སྦུབས་ལས་རྫུས་ཏེ་འཁྲུངས་པ་ན། རྒྱལ་པོས་རང་གི་སྲས་ཀྱི་དོད་དུ་བསྐྱངས་པར་འདོད་པ་
བདེན་ཏེ། མུ་སྟེགས་རྟ་དབྱངས་མངལ་སྐྱེས་ཀྱིས་འདུལ་མི་ཐུབ་པའི་ལུང་བསྟན་ཡོད་པའི་
1. བཀའ། སྡེ་དཔར། ན༽ ༣༢༥ བ། 2. བཀའ། རྒྱུད། ཀ༽ ༡༠༢ ན།



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཕྱིར་ཞེས་གསུངས། གང་ལྟར་ཁྱེའུ་དེ་ཉིད་ཆེར་སོན་པ་དང་། མཁན་པོ་ཧེ་མ་དེ་བ་ཞེས་པ་
ལས་རབ་ཏུ་བྱུང་ཞིང་བསྙེན་པར་རྫོགས་ནས་མཚན་ཨཱ་རྱ་དེ་བ་ཞེས་གསོལ། དེ་ནས་སློབ་
དཔོན་ཀླུ་སྒྲུབ་ཅན་དུ་བྱོན་ནས་ཕྱི་ནང་གི་རིག་པའི་གནས་སྤྱི་དང་། ཁྱད་པར་མདོ་རྒྱུད་མ་
ལུས་པ་གསན་ཅིང་བསྒོམས་པས་དངོས་གྲུབ་དུ་མ་ཐོབ་པར་མཛད་ཅིང་། མཐར་ཀླུ་སྒྲུབ་
ཀྱིས་བསྟན་པ་མ་ལུས་པ་གཏད་དེ་ཉན་བཤད་དང་། རི་དང་ཤིང་གི་ལྷ་ལས་ཡོ་བྱད་བླངས་
ཏེ་གཙུག་ལག་ཁང་ཉི་ཤུ་རྩ་བཞི་བཞེངས་ཤིང་སོ་སོར་ཐེག་ཆེན་གྱི་ཆོས་གཞི་བཙུགས་པ་
སོགས་བསྟན་པ་ཡུན་རིང་བསྐྱངས། ཇི་ཞིག་ན་མུ་སྟེགས་ཀྱི་སྟོན་པ་རྟ་དབྱངས་སམ་བྲམ་ཟེ་
ཐུབ་དཀའ་ནག་པོ་ཞེས་བྱ་བ། རང་གི་འདོད་པའི་ལྷ་དབང་ཕྱུག་ཆེན་པོ་ལས་མངལ་སྐྱེས་སུ་
གཏོགས་པ་གང་གིས་ཀྱང་ཐུབ་པར་མི་ནུས་པའི་དངོས་གྲུབ་ཐོབ་པ་དེས། སངས་རྒྱས་ཀྱི་
བསྟན་པ་ཡོད་པའི་ཕྱོགས་ཀུན་ཏུ་ཉུལ་ཏེ་རྩོད་པས་ཕམ་པར་བྱས། སླར་ཡང་ང་རྒྱལ་གྱི་
དྲེགས་པ་འདོན་བཞིན་དུ་དཔལ་ནཱ་ལེནྡྲའི་གཙུག་ལག་ཁང་དུ་རྩོད་པའི་ཕྱིར་འབྱོར་ཏེ། རང་
རང་གི་བསྟན་པ་རྒྱལ་བའི་རུ་མཚོན་དུ་བཙུགས་ལ་རྩོད་པར་བྱའི་དུས་ཐོབ་ཅིག་ཅེས་སྨྲས་
པ་ལ། ནང་པའི་པཎྜི་ཏ་གཞན་རྣམས་ཀྱིས་ཐུབ་པར་མི་ནུས་པ་ཤེས་ནས་དཔལ་གྱི་རི་ནས་
སློབ་དཔོན་ཨཱ་རྱ་དེ་བ་སྤྱན་འདྲེན་པའི་ཕྱིར་ཆོས་སྐྱོང་བསྐུལ་བས། དེའི་སྤྲུལ་པ་བྱ་རོག་
ཞིག་གིས་སློབ་དཔོན་ལ་ཕྲིན་ཕུལ་བ་དང་སློབ་དཔོན་གྱིས་ཀྱང་དེ་ཉིད་འདུལ་བའི་དུས་སུ་
མཁྱེན་ནས། རྐང་མགྱོགས་ཀྱི་རྫས་ལ་བརྟེན་ཏེ་ཚུར་བྱོན། ལམ་དུ་མུ་སྟེགས་ཀྱི་རིགས་ཀྱི་
བུད་མེད་ཞིག་གིས་དངོས་གྲུབ་ཀྱི་རྫས་ཀྱི་དོན་དུ་སྤྱན་ཡ་གཅིག་བསླངས་པས་དེ་ལ་བྱིན་ཏེ།
ཐུན་ཚོད་གཅིག་གི་ཡུན་ཙམ་ལ་ནཱ་ལེནྡྲར་ཕེབས་ཤིང་། དེ་ནས་རྩོད་པའི་གྲལ་རིམ་སོ་སོར་
འཁོད་པ་དང་། མུ་སྟེགས་ཐུབ་དཀའ་ནག་པོ་ན་རེ། མིག་ཡ་གཅིག་པ་འདིས་ཅི་སྨྲ་ཞེས་དྲིས་



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
པའི་ལན་དུ། སློབ་དཔོན་གྱིས།
དྲག་པོ་མིག་གསུམ་ལྡན་ཡང་དེ་ཉིད་མཐོང་བ་མེད། །
བརྒྱ་བྱིན་མིག་སྟོང་ལྡན་ཡང་དེ་ཉིད་མཐོང་བ་མེད། །
ཨཱ་རྱ་དེ་བ་མིག་གཅིག་པོ་ནི་གང་ཡིན་དེས། །
སྲིད་པ་གསུམ་པོ་མ་ལུས་པ་ཡི་དེ་ཉིད་མཐོང་། །
ཞེས་བྱ་བ་ལ་སོགས་པས་ཐོག་དྲངས་ཏེ་ཡང་དག་པའི་རིགས་པས་ཡུན་རིང་པོའི་བར་དུ་
རྩོད་པ་བྱས་པས། སློབ་དཔོན་གྱིས་དེ་ཉིད་ལན་གསུམ་གྱི་བར་དུ་ཚར་བཅད་ཅིང་ཕམ་པར་
གྱུར་པའི་ཚེ། དེ་རིག་སྔགས་ཀྱི་མཐུས་ནམ་མཁའི་ལམ་ལས་འབྲོས་པར་བརྩམས་པ་ན།
སློབ་དཔོན་གྱིས་དེའི་སྔགས་བཅིངས་ཤིང་བཟུང་སྟེ། གཙུག་ལག་ཁང་ཞིག་ཏུ་བཙོན་དུ་
བཅུག་པ་ན། གླེགས་བམ་རྣམས་བཀླགས་པས་རང་ཉིད་ལུང་བསྟན་པའི་མདོ་སྡེ་མཐོང་
ནས། བཅོམ་ལྡན་འདས་ཚད་མའི་སྐྱེས་བུ་ཡིན་པར་ཡིད་ཆེས་ཤིང་། ནོངས་པ་བཤགས་
ནས་རྒྱལ་བའི་བསྟན་པ་ལ་རབ་ཏུ་བྱུང་སྟེ། ཕྱིས་སློབ་དཔོན་དཔའ་བོ་ཞེས་ཐུབ་པའི་སྐྱེས་
རབས་སོ་བཞི་པ་མཛད་པ་སོགས་བསྟན་པ་ལ་ཕན་པ་ཆེན་པོ་མཛད་པ་སྟེ་དེའི་ཚུལ་ད་ལྟ་
འོག་ནས་ཀྱང་ཅུང་ཟད་འཆད་པར་འགྱུར་རོ། །དེ་ལྟར་སློབ་དཔོན་ཨཱ་རྱ་དེ་བས་ནཱ་ལེནྡར་
ཡང་ཡུན་རིང་བཞུགས་ཤིང་བསྟན་པ་བསྐྱངས། བསྟན་བཅོས་ཀྱང་དབུ་མ་བཞི་བརྒྱ་པ་དང་། །
དབུ་མ་ལག་པའི་ཚད། ཡེ་ཤེས་སྙིང་པོ་ཀུན་ལས་བཏུས་པ། སྤྱོད་བསྡུས་སྒྲོན་མ་ལ་སོགས་
པ་མཛད་ཅིང་། མཐར་ཡང་ལྷོ་ཕྱོགས་ཀྱི་རྒྱུད་དུ་གཤེགས་ནས་སེམས་ཅན་གྱི་དོན་དཔག་ཏུ་
མེད་པ་མཛད་དེ་ཡུལ་ཀཉྩི་དང་ཉེ་བའི་རཾ་ག་ནཱ་ཐ་ཞེས་བྱ་བར་དམངས་རིགས་ལས་རབ་ཏུ་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
བྱུང་ཞིང་དངོས་གྲུབ་བརྙེས་པ་སྒྲ་གཅན་འཛིན་བཟང་པོ་ལ་བསྟན་པ་གཏད་ནས་མྱ་ངན་
ལས་འདས་པའི་ཚུལ་བསྟན་ཏོ། །
སློབ་དཔོན་ཨཱ་རྱ་དེ་བས་བྱིན་གྱིས་བརླབས་ཤིང་རྗེས་སུ་གདམས་པའི་
སློབ་མའི་གཙོ་བོ་སློབ་དཔོན་མ་ཁོལ་ཏེ་། དེ་ཡང་འཇམ་དཔལ་རྩ་བའི་རྒྱུད་ ལས།
དགེ་སློང་མང་དུ་ཐོས་པ་ནི། །
དེ་ཡི་ཚེ་ན་འབྱུང་འགྱུར་བ། །
མ་ཁོལ་ཞེས་ཀྱང་བྱ་བ་སྟེ། །
ང་ཉིད་ཀྱི་ནི་བསྟོད་བྱེད་པ། །
ཇི་བཞིན་ཡོན་ཏན་བཟང་པོ་ནི། །
ཇི་ལྟ་བཞིན་དུ་བརྗོད་པར་འགྱུར། །
ཀུན་ནས་སེམས་ནི་རབ་དང་ཞིང་། །
སངས་རྒྱས་རྣམས་ཀྱི་བསྟན་ལ་དོད། །
སྒྲུབ་དཀའི་སྔགས་ནི་རབ་བསྒྲུབ་ཅིང་། །
འཇམ་པའི་དབྱངས་ཀྱི་དེ་བཞིན་ནོ། །
ཞེས་དང་། དུས་ཀྱི་འཁོར་ལོའི་རྒྱུད་ཕྱི་མ་༸ལས། དགེ་བཅུ་ལམ་གྱིས་གྲུབ་པར་གྱུར་པ་
འཕགས་པ་ལྷ་དང་ལྭ་བའི་ན་བཟའ་རྟ་དབྱངས་དང་། ཞེས་སོགས་ལུང་གིས་རྒྱ་ཆེར་
བསྔགས་པའི་སྐྱེས་བུ་དེ་ནི། གོང་དུ་ཅུང་ཟད་བརྗོད་པའི་བྲམ་ཟེ་ཐུབ་དཀའ་ནག་པོ་དེ་ཉིད་
ཡིན་ཏེ། ཕ་མ་ལ་ཤིན་ཏུ་གུས་པས་ཕ་ཁོལ་དང༌། མ་ཁོལ་དང་། རྟ་དབྱངས་དང་། དཔའ་བོ་
.: བཀའ། ན༽ ༣༠ར བ། 2. བཀའ། རྒྱུད། ཀ༽ ལྡེབ་ ༡༤༣ ན།
90
་ ་



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
དང་། ཐུབ་དཀའ་ནག་པོ་དང་། ཆོས་ལྡན་རབ་འབྱོར་དང་། མ་ཏི་ཙི་ཏྲ་རྣམས་མཚན་གྱི་རྣམ་
གྲངས་སུ་གྲགས་པ་ཡིན་ནོ། །དེ་ཉིད་བྲམ་ཟེའི་རིགས་སུ་འཁྲུངས་ཤིང་རིམ་གྱིས་རིག་བྱེད་
ཡན་ལག་དང་བཅས་པ་མཐའ་དག་ལ་ཤིན་ཏུ་བྱང་བར་གྱུར། སྔགས་རྒྱུད་ཀྱི་སྦྱོར་བ་དང་།
རྟོག་གེ་ལའང་ཤིན་ཏུ་མཁས། ལྷག་པར་དབང་ཕྱུག་ཆེན་པོ་བསྒྲུབས་པས་ཞལ་གཟིགས་
ཤིང་། མངལ་སྐྱེས་ཐམས་ཅད་ཀྱིས་མི་ཐུབ་པའི་དངོས་གྲུབ་བྱིན་ཅིང་། ད་དུང་རྩོད་པ་ལས་
མ་རྒྱལ་ན་དབང་ཕྱུག་ཉིད་སྙིང་ལ་ཞུགས་ནས་བྱིན་གྱིས་བརླབས་པར་ཁས་འཆེས་པས་རྩོད་
བའི་སྙེམས་པ་དང་བཅས་རྒྱ་གར་ཤར་ཕྱོགས་ཨོ་ཌི་བི་ཤ་སོགས་ཡུལ་སྣ་ཚོགས་སུ་སངས་
རྒྱས་པ་རྣམས་རྩོད་པས་ཕམ་པར་བྱས་ཏེ། འགའ་ཞིག་མུ་སྟེགས་ལ་བཀོད། འགའ་ཞིག་གི་
ཨ་ལོངས་སྤྱོད་འཕྲོགས། ཁ་ཅིག་ནི་མུ་སྟེགས་ལ་ཕྱག་འཚལ་དུ་གཞུག་པ་སོགས་དམའ་དབབ་
ཕར་བྱས་སོ། །རང་ཉིད་ཀྱི་མ་དེ་ནི་སངས་རྒྱས་ལ་དད་པས་བདག་གི་བུ་འདི་ནཱ་ལེནྡར་
བཏང་ན་རྩོད་པས་ཕམ་སྟེ་སངས་རྒྱས་ཀྱི་བསྟན་པར་འཇུག་ནུས་སོ་སྙམ་ནས། མ་ན་རེ། བུ་
ཉོན་ཅིག ཡུལ་གཞན་གྱི་སངས་རྒྱས་ཀྱི་བསྟན་པ་ནི་རྟའི་རྣ་བའི་སྤུ་ཙམ་ཡིན་ལ། མ་ག་དྷའི་
སངས་རྒྱས་ཀྱི་བསྟན་པ་ནི་རྟའི་ལུས་དང་འདྲ་བས། མ་ག་དྷའི་སངས་རྒྱས་པ་རྣམས་ལས་
མ་རྒྱལ་བ་དེ་སྲིད་དུ་ཁྱོད་ཀྱིས་རྒོལ་བའི་གྲགས་པ་མི་ཐོབ་བོ་ཞེས་བརྗོད་པས། རྩོད་པའི་
ཕྱིར་ནཱ་ལེནྡྲར་ཕྱིན་པ་ན། སློབ་དཔོན་ཨཱ་རྱ་དེ་བས་ཇི་ལྟར་བཏུལ་ཚུལ་གོང་དུ་སྨྲས་ཟིན་ལ།
གང་གི་ཚེ་མ་ཁོལ་སངས་རྒྱས་ཀྱི་བསྟན་པ་ལ་ཞུགས་པ་དེའི་ཚེ། ཕྱོགས་བཞིའི་གཙུག་ལག་
ཁང་རྣམས་སུ་མུ་སྟེགས་བྱེད་དང་། བྲམ་ཟེ་རབ་ཏུ་འབྱུང་བར་བྱེད་པ་ཤིན་ཏུ་མང་བར་བྱུང་
སྟེ། བྲམ་ཟེ་རྣམས་ཀྱི་མཆོག་ཐུབ་དཀའ་ནག་པོ་ཡང་རང་གི་གྲུབ་མཐའ་མཆིལ་མའི་ཐལ་
བ་བཞིན་དུ་བོར་ནས་སངས་རྒྱས་ཀྱི་བསྟན་པ་ལ་ཞུགས་ན། ངེས་པར་སངས་རྒྱས་ཀྱི་ཆོས་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
འདི་ཡ་མཚན་ཆེའོ་ཞེས་དེའི་རྒྱུ་མཚན་ལས། དཔལ་ནཱལེནྡ་ཁོ་ནར་ཡང་བྲམ་ཟེ་དང༌། མུ་
སྟེགས་བྱེད་སྟོང་ཕྲག་ལྷག་པ་རེ་རབ་ཏུ་བྱུང་ངོ༌། །འདིས་སྔར་ཆོས་ལ་སྡིག་པ་བསགས་པའི་
ལས་ཀྱི་སྒྲིབ་པ་སྦྱང་བའི་ཕྱིར། འཕགས་མས་ལུང་བསྟན་པ་ལྟར། བསྔགས་པར་འོས་པ་ལ་
བསྔགས་པའི་བསྟོད་པ་སོགས་སངས་རྒྱས་ལ་བསྟོད་པ་བརྒྱ་རྩ་བརྩམས་པར་གྲགས།
བསྟོད་པ་རྣམས་ཀྱི་ནང་ནས་མཆོག་ཏུ་གྱུར་པ་ནི་བསྟོད་པ་བརྒྱ་ལྔ་བཅུ་པ་སྟེ། སློབ་དཔོན་
འདིས་མཛད་པའི་བསྟོད་པ་རྣམས་ནི་སངས་རྒྱས་ཀྱི་བཀའ་དང་མཉམ་པ་ཙམ་དུ་བྱིན་
རླབས་ཆེ་སྟེ། རྒྱལ་བ་ཉིད་ཀྱིས་བསྟོད་པ་བྱེད་པར་ལུང་གིས་བསྔགས་པའི་ཕྱིར་རོ། །དེས་
མཛད་པའི་བསྟོད་པ་ཐམས་ཅད་ཀྱང་ཡུལ་ཐམས་ཅད་དུ་ཁྱབ་སྟེ། ཐ་ན་གླུ་གར་མཁན་དང་།
བཞད་གད་མཁན་རྣམས་ཀྱང་འདོན་པར་བྱེད་པས་ཡུལ་གྱི་སྐྱེ་བོ་ཐམས་ཅད་སངས་རྒྱས་ལ་
དད་པ་རང་ཤུགས་ཀྱིས་སྐྱེས་ཏེ། བསྟོད་པ་ཁོ་ནས་ཀྱང་བསྟན་པ་དར་བ་ལ་ཆེས་ཕན་པ་
ཞིག་གོ །གཞན་ཡང་སློབ་དཔོན་འདིས་བཅོམ་ལྡན་འདས་ཀྱི་སྐྱེས་རབས་བརྒྱ་རྩ་རྩོམ་པར་
བཞེད་པ་ལས། སུམ་ཅུ་རྩ་བཞི་མཛད་ཟིན་པའི་སྐབས། སྟག་མོ་ཕྲུ་གུ་འབྲངས་པ་བཀྲེས་
པས་ཉེན་པ་གཟིགས་ནས་སྙིང་རྗེ་ཚད་མེད་པ་འཁྲུངས་ཏེ་སྐུ་ལུས་ལས་ཁྲག་ཕྱུང་ཞིང་།
སྨོན་ལམ་བདུན་ཅུ་པ་རང་གི་ཁྲག་གིས་བྲིས་ནས་སྟག་རྣམས་ལ་དང་པོར་ཁྲག་བླུད་དེ་ཅུང་
ཟད་ལུས་ཉམས་སྟོབས་རྒྱས་པ་ན་སྐུ་ལུས་ཡོངས་རྫོགས་སྟག་ལ་བྱིན་པས་སྐྱེས་རབས་ཀྱི་
འཕྲོས་ལུས་སོ། །
ཡང་སློབ་དཔོན་ཨཱ་རྱ་དེ་བའི་སློབ་མའི་གཙོ་བོ་སློབ་དཔོན་སྒྲ་གཅན་
འཛིན་བཟང་པོ་ནི། རིགས་དམངས་རིགས་ཡིན་ཀྱང་། གཟུགས་དང་ལོངས་སྤྱོད་དང་།
དབང་ཕྱུག་ཕུན་སུམ་ཚོགས་པ་ཞིག་ནཱ་ལེནྡྲར་རབ་ཏུ་བྱུང་། དགེ་སློང་སྡེ་སྣོད་འཛིན་པར་
92



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
གྱུར་པ་ན། སློབ་དཔོན་ཨཱ་རྱ་དེ་བའི་ཞབས་པད་བསྟེན་ཅིང་དེ་ཁོ་ན་ཉིད་ཁོང་དུ་ཆུད་པར་
མཛད། ནཱལེནྡྲར་བཞུགས་ནས། སྣོད་ཆེན་པོ་ནམ་མཁའ་ལ་བཟེད་པ་ཙམ་གྱིས་ཁ་ཟས་
བཟང་པོས་གང་ཡོང་། ཚུལ་དེས་དགེ་འདུན་མང་པོ་ལ་འཚོ་བ་སྦྱོར་བར་མཛད། མཐར་
སངས་རྒྱས་འོད་དཔག་མེད་ཀྱི་ཞལ་མཐོང་ནས་བདེ་བ་ཅན་གྱི་ཞིང་དུ་གཤེགས་སོ། །
གཞན་ཡང་ཀླུ་སྒྲུབ་ཡབ་སྲས་དག་གི་དངོས་དང་བརྒྱུད་པའི་ཞལ་སློབ་ཏུ་གྱུར་པ་སློབ་དཔོན་
ཀླུས་བོས་དང་། ཀླུའི་བྱང་ཆུབ། སངས་རྒྱས་བསྐྱངས་དང་། ལེགས་ལྡན་འབྱེད། སློབ་
དབོན་ཟླ་བ་གྲགས་པ། རྒྱལ་སྲས་ཆེན་པོ་ཞི་བ་ལྷ་ལ་སོགས་པ་མཐའ་ཡས་པ་ཞིག་བྱོན་པ་
ལས།
དང་བོ་སློབ་དཔོན་ཀླུས་བོས་ཞེས་བྱ་བ་མཚན་དངོས་ཏཱ་ཐ་ག་ཏ་བྷ་དྲ་སྟེ་དེ་ཀླུ་
རྣམས་ཀྱིས་སྤྱན་དྲངས་ཏེ། ཀླུའི་ཡུལ་དུ་ལན་བདུན་བྱོན་པ་ཡིན་ལ། ཐེག་པ་ཆེན་པོའི་མདོ་
སྡེ་དུ་མ་རྣམ་པར་བཤད་པར་མཛད། ཁྱད་པར་སྐུ་གསུམ་བསྟོད་པ་དང་། སྙིང་པོའི་བསྟོད་
པ་སོགས་མཛད་ཅིང་། དཔལ་ནཱ་ལེནྡྲའི་མཁན་པོ་ཡུན་རིང་མཛད་དེ་བསྟན་པ་ལེགས་པར་
བསྐྱངས་སོ། །
སློབ་དཔོན་ཀླུའི་བྱང་ཆུབ་ནི། ཤར་ཕྱོགས་བྷངྒ་ལའི་ཡུལ་གྱི་བྲམ་ཟེ་རྒན་རྒོན་
གཉིས་ལ་བུ་ཞིག་ཡོད་ཅིང་། ལོངས་སྤྱོད་ཀྱིས་དབུལ་བ་ལ་སློབ་དཔོན་ཀླུ་སྒྲུབ་ཀྱིས་གསེར་
མང་པོ་གནང་བས་ལྷག་པར་དད་དེ། དེ་གསུམ་ཆར་སློབ་དཔོན་གྱི་སློབ་མར་གྱུར། བུ་དེས་
སློབ་དཔོན་གྱི་ཉེ་གནས་བྱས་ཤིང་བཅུད་ལེན་གྱི་དངོས་གྲུབ་ཀྱང་ཐོབ་པ་ན། རབ་ཏུ་བྱུང་སྟེ་
མཚན་ཀླུའི་བྱང་ཆུབ་ཏུ་གྲགས། སྡེ་སྣོད་གསུམ་ལ་མཁས་པར་བྱས་ཤིང་སློབ་དཔོན་ཀླུ་སྒྲུབ་
བཞུགས་ཀྱི་བར་དུ་སློབ་དཔོན་གྱི་ཉེ་གནས་མཛད་ལ། སློབ་དཔོན་སྐུ་གཤེགས་པའི་རྗེས་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
སུ་དཔལ་གྱི་རིའི་ཕྱོགས་གཅིག་ཕུག་པ་ཟབ་མོ་ཞིག་ཏུ་བཞུགས་ནས་རྩེ་གཅིག་ཏུ་བསྒོམས་
པས་ལོ་བཅུ་གཉིས་ན་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ། སྐུ་ཚེ་ཉི་ཟླ་དང་མཉམ་
པས་གནས་དེ་ཉིད་དུ་བཞུགས་སོ། །
སློབ་དཔོན་སངས་རྒྱས་བསྐྱངས་ནི། ལྷོ་ཕྱོགས་ཏམྦྷ་ལའི་ཡུལ་གྱི་བྱེ་བྲག་ངང་
པས་རྩེ་བ་ཞེས་བྱ་བར་འཁྲུངས། ཡུལ་དེ་ཉིད་དུ་རབ་ཏུ་བྱུང་ཞིང་མང་དུ་ཐོས་པར་མཛད་པ་
ཞིག་སློབ་དཔོན་ཀླུའི་བཤེས་གཉེན་གྱི་སློབ་མ་སློབ་དཔོན་དགེ་འདུན་སྲུང་བ་ལས་སློབ་
དཔོན་ཀླུ་སྒྲུབ་ཀྱི་གཞུང་ལུགས་ཐོས་པར་བྱས་ནས། རྩེ་གཅིག་ཏུ་བསྒོམས་པས་ཡེ་ཤེས་
མཆོག་བརྙེས། འཕགས་པ་འཇམ་དཔལ་གྱི་ཞལ་གཟིགས་ཤིང་། ལྷོ་ཕྱོགས་ཀྱི་གཙུག་ལག་
ཁང་དཎྜ་པུ་རི་ཞེས་བྱ་བར་བཞུགས་ནས་ཆོས་ཀྱང་མང་དུ་བསྟན། འཕགས་པ་ཡབ་སྲས་
སོགས་ཀྱིས་མཛད་པའི་བསྟན་བཅོས་མང་པོ་ལ་རྣམ་བཤད་མཛད། མཐར་རི་ལུའི་དངོས་
གྲུབ་བསྒྲུབས་པས་གྲུབ་པ་བརྙེས་སོ། །
སློབ་དཔོན་ལེགས་ལྡན་འབྱེད་ནི། ལྷོ་ཕྱོགས་སུ་རྒྱལ་རིགས་མཆོག་ཏུ་སྐུ་
འཁྲུངས། རབ་ཏུ་བྱུང་ནས་སྡེ་སྣོད་གསུམ་ལ་མཁས་པར་མཛད། ཡུལ་དབུས་སུ་བྱོན་ནས་
སློབ་དཔོན་དགེ་འདུན་སྲུང་བ་ལས་ཀླུ་སྒྲུབ་ཀྱི་མན་ངག་ནོས་ཤིང་། སླར་ལྷོ་ཕྱོགས་ཀྱི་རྒྱུད་
དུ་གཤེགས་ནས་ཕྱག་ན་རྡོ་རྗེའི་ཞལ་གཟིགས་ཏེ་ཏིང་ངེ་འཛིན་ཁྱད་པར་ཅན་བསྒྲུབས།
གཙུག་ལག་ཁང་ལྔ་བཅུ་ཙམ་གྱི་བདག་པོ་མཛད་དེ་དགེ་འདུན་སྟོང་ཕྲག་མང་པོ་སྐྱོང་བར་
མཛད། སློབ་དཔོན་སངས་རྒྱས་བསྐྱངས་སྐུ་གཤེགས་པའི་རྗེས་སུ་དེས་མཛད་པའི་བསྟན་
བཅོས་རྣམས་གཟིགས་ཤིང༌། དབུ་མ་རྩ་བའི་གཞུང་ལ་སློབ་དཔོན་སྔ་མའི་བཞེད་པ་དེ་སུན་



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
ཕྱུང་སྟེ་འགྲེལ་བ་མཛད། མཐར་རིལ་བུའི་དངོས་གྲུབ་གྲུབ་ནས་རིག་འཛིན་གྱི་གནས་སུ་
གཤེགས་སོ། །
སློབ་དཔོན་ཆེན་པོ་ཟླ་བ་གྲགས་པ་ནི། ལྷོ་ཕྱོགས་ཀྱི་ཡུལ་གྲུ་ས་མནྟར་སྐུའི་སྐྱེ་
བ་ཡོངས་སུ་བཟུང་། ཆུང་ངུའི་སྐབས་ནས་ཀྱང་མདོ་རྒྱུད་རིག་པའི་གནས་མཐའ་དག་ལ་
སྦྱངས་ཤིང༌། ཁྱད་པར་སློབ་དཔོན་སངས་རྒྱས་བསྐྱངས་ཀྱི་སློབ་མ་ཀ་མ་ལ་བུདྷི་ལས་ཀླུ་
སྒྲུབ་ཡབ་སྲས་ཀྱི་གཞུང་ལུགས་དང་མན་ངག་ཐམས་ཅད་མཉན་པས་དགོངས་དོན་ཕྱིན་ཅི་
མ་ལོག་པར་མཁྱེན། དཔལ་ནཱལེནྡྲའི་མཁན་པོ་མཛད་ཅིང་མུ་སྟེགས་ཀྱི་རྒོལ་བ་མང་པོ་ཚར་
བཅད། རྩ་འཇུག་བཞི་གསུམ་དང༌། རིག་པ་དྲུག་ཅུ་པའི་འགྲེལ་བ་སོགས་མཛད་དེ་སངས་
རྒྱས་བསྐྱངས་ཀྱི་ལུགས་དེ་ཉིད་ཆེས་དར་བར་མཛད། སློབ་དཔོན་འདི་ནི་སྐུ་ཡི་སྐྱེ་བ་ལྔ་
བརྒྱར་རྗེ་བཙུན་འཇམ་པའི་དབྱངས་ཀྱིས་བྱིན་གྱིས་བརླབས་པར་གྲགས་ཤིང༌། དེ་ཁོ་ན་
ཉིད་ཀྱི་དོན་ལ་ཐུགས་གཞོལ་བས་ཀུན་རྫོབ་ཀྱི་སྣང་བ་ཐམས་ཅད་རྫུན་པར་གཟིགས་ཏེ།
དེ་ཡང་རི་མོར་བྲིས་པའི་བ་གྲུས་མ་ལས་འོ་མ་བཞོས་ནས་དགེ་འདུན་ཐམས་ཅད་ལ་འོ་ཐུག་
གིས་ཚིམ་པར་མཛད་པ་དང་། རྡོའི་ཀ་བ་ལ་ཕྱག་ཐལ་བྱུང་མཛད་པ་དང༌། རྩིག་པ་ལ་
ཐོགས་མེད་དུ་བཞུད་པ་ལ་སོགས་པའི་སྒོ་ནས་གཞན་དག་བདེན་པར་ཞེན་པ་ལས་བཟློག་
པའི་ངོ་མཚར་གྱི་མཛད་པ་དུ་མ་མིག་གི་དགའ་སྟོན་དུ་ངོམས་པར་མཛད། སློབ་དཔོན་ཙནྡྲ་
གོ་མི་དང་ལྷན་དུ་ཆོས་བགྲོ་བ་རྒྱུན་རིང་མཛད། དེའི་ཚུལ་ད་ལྟ་ཉིད་ནས་ཅུང་ཟད་འཆད་
པར་འགྱུར་ལ། མཐར་ལྷོ་ཕྱོགས་ཀྱི་རྒྱུད་དུ་བྱོན་ཏེ་ཀོང་ནའི་ཡུལ་གྱི་བྲམ་ཟེ་དང༌། ཁྱིམ་
བདག་ཕལ་ཆེར་བསྟན་པ་ལ་བཀོད་ནས་ཆོས་གཞི་མང་དུ་བཏབ་པ་སོགས་བསྟན་པ་རྒྱུན་རིང་
བསྐྱངས་རྗེས་སྔགས་ལམ་ལ་བརྟེན་ནས་སྒྱུ་མའི་སྐུ་བསྒྲུབས་ཏེ་གཤེགས་པར་གྲགས་སོ། །



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
སློབ་དཔོན་ཙནྡྲ་གོ་མཱི་ནི། ཤར་ཕྱོགས་བ་རནེར་འཕགས་པ་སྤྱན་རས་གཟིགས་
ཀྱི་ཞལ་གཟིགས་ཡོད་པའི་པཎྜི་ཏ་གཅིག་ཏུ་གྱུར་པའི་སྐབས། མུ་སྟེགས་རྒྱང་འཕེན་པའི་
སྟོན་པ་ཞིག་དང་རྩོད་པར་གྱུར་ཏེ། དེའི་རིང་ལུགས་སུན་ཕྱུང་ཡང་། མུ་སྟེགས་ན་རེ། སྐྱེ་བ་
སྔ་ཕྱི་ཡོད་པའི་རྟགས་མངོན་སུམ་དུ་བསྟན་ན་ཁས་ལེན་གྱི། རྟོག་གེའི་རིགས་པ་མི་འདོད་
དོ་ཟེར་བ་ན། སྐྱེ་བ་སྔ་ཕྱི་ཡོད་པར་སྟོན་པའི་ཕྱིར། རྒྱལ་པོ་དཔང་དུ་བཞག་ནས། དཔྲལ་
བར་མཚལ་གྱི་ཐིག་ལེ་བྱས། ཁ་ནང་དུ་མུ་ཏིག་ཞིག་བཅུག་སྟེ་དེ་ཉིད་དུ་འདས་ཤིང་། ཕུང་
པོ་ཟངས་ཁ་སྦྱོར་གྱི་ནང་དུ་བཅུག་ནས་རྒྱལ་རིགས་ཀྱི་པཎྜི་ཏ་བི་ཤེ་ས་ག་ཞེས་པའི་བུར་སྐྱེ་
བར་ཁས་བླངས་པ་བཞིན། དེ་ལ་ཁྱེའུ་མཚན་དང་ལྡན་པ་ཞིག་བཙས་མ་ཐག་ཏུ་མཚལ་གྱི་
རི་མོ་དཔྲལ་བར་ཡོད་པ། ཁ་ནང་དུ་མུ་ཏིག་ཡོད་པ་དེ་སྐྱེས་སོ། །དེའི་དུས་ན་རྒྱལ་པོ་སོགས་
ཀྱིས་སྔར་གྱི་ཕུང་པོ་དེ་བལྟས་པས་མཚལ་དང་མུ་ཏིག་གི་ཤུལ་ཡོད་པར་མཐོང་བས། མུ་
སྟེགས་པ་དེ་ཡང་སྐྱེ་བ་སྔ་ཕྱི་ཡོད་པར་ཡིད་ཆེས། ཁྱེའུ་དེ་བཙས་མ་ཐག་ཏུ་མ་ལ་ཕྱག་བྱས་
ཏེ། ཟླ་བ་བཅུར་འོ་བརྒྱལ་བར་མ་གྱུར་ཏམ་སྨྲས་པས། བྱིས་པ་བཙས་མ་ཐག་སྨྲ་བ་ནི་
ལྟས་ངན་ནོ་སྙམ་ནས་ཅི་ཡང་མ་སྨྲ་ཞིག་བརྗོད་པས། ལོ་བདུན་གྱི་བར་དུ་ཅང་མ་སྨྲས་པས་
ལྐུགས་པ་ཡིན་པར་སེམས་སོ། །སློབ་དཔོན་དགུང་ལོ་བདུན་དུ་ཕེབས་པའི་སྐབས། མུ་
སྟེགས་ཀྱི་རྒོལ་བ་ཞིག་གིས་སྙན་ངག་གིས་བཅིངས་པའི་གཞུང་ལུགས་སངས་རྒྱས་ཀྱི་གྲུབ་
མཐའ་འགོག་པ་ཞིག་བརྩམས་ཏེ་ཀུན་ཏུ་སྤེལ། ཡབ་པཎྜིཏས་ཡུན་རིང་བརྟགས་ཀྱང་། དེའི་
ལན་བཏབ་པ་ལྟ་ཅི་ཚིག་དོན་ཡང་མ་ཤེས་སོ། །ཉིན་གཅིག་ཡབ་ཕྱི་རོལ་དུ་སོང་བའི་ཚེ། བུ་
ཙནྡྲས་དཀའ་བ་མེད་པར་ལན་བཏབ་སྟེ་བཞག་གོ །ཡབ་ཁྱིམ་དུ་འབྱོར་བ་དང་། དེ་ལྟར་
བྲིས་པ་མཐོང་ནས་ཁྱིམ་དུ་སུ་བྱུང་། འདི་སུ་ཞིག་གིས་བྱས་དྲིས་པ་ལ། ཙནྡའི་མ་ན་རེ། འོ་
96



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
ཅག་གི་བུ་སྐྱུགས་པ་དེས་བལྟ་ཞིང་བྲིས་སོ་ཞེས་སྨྲས། དེར་ཡབ་ཀྱིས་བུ་ལ་དྲིས་པ་ན། མའི་
གདོང་ལ་བལྟ་ཞིང་འདུག་གོ །མས་སྨྱོས་ཤིག་བྱས་པས། འདི་ནི་བདག་གིས་བྲིས་པ་སྟེ་
རྒོལ་བ་འདི་བཟློག་པ་ནི་དཀའ་བ་མ་ཡིན་ནོ་ཞེས་ཟེར། དེ་ནས་བུ་ཙནྡྲ་དང་མུ་སྟེགས་ཀྱི་
པཎྜི་ཏ་གཉིས་རྩོད་པས་ཙནྡྲ་རྒྱལ་ཏེ་མཁས་པའི་གྲགས་པས་ཕྱོགས་ཀུན་ཏུ་ཁྱབ་པར་གྱུར།
སློབ་དཔོན་བློ་གྲོས་བརྟན་པ་ལས་མདོ་སྡེ་དང་མངོན་པའི་སྡེ་སྣོད་ཕལ་ཆེར་ལན་གཅིག་
གསན་པ་ཙམ་གྱིས་མཁྱེན། སྒྲ་དང་རྟོག་གེ་ལ་སོགས་པའི་རིག་གནས་ཐུན་མོང་བ་ཐམས་
ཅད་མ་བསླབས་པར་ཤེས་ཤིང་། རིག་སྔགས་བསྒྲུབས་པས་འཕགས་པ་སྤྱན་རས་གཟིགས་
དང་། སྒྲོལ་མའི་ཞལ་མངོན་སུམ་དུ་གཟིགས། ས་སྟེང་ན་ཟླ་མེད་པའི་མཁས་པ་ཆེན་པོར་
གྱུར་ཏེ་རྟེན་གོ་མཱིའི་དགེ་བསྙེན་དུ་བཞུགས། ཇི་ཞིག་ན་རྒྱལ་པོའི་བུ་མོ་ཏཱ་ར་ཞེས་བྱ་བ་བག་
མར་བླངས་ཏེ་ལྷན་ཅིག་ཏུ་བཞུགས་པ་ན། སྐབས་ཤིག་ཏུ་དེའི་གཡོག་མོས་རྗེ་མོ་ལ་ཏཱ་ར་
ཞེས་བོད་པ་གསན་པས། ཡི་དམ་ལྷའི་མཚན་དང་མཐུན་པ་ཁྱིམ་ཐབ་ཏུ་མི་རུང་ངོ་སྙམ་ནས།
སློབ་དཔོན་ཉིད་ཡུལ་གཞན་དུ་འགྲོ་བར་བརྩམས་པ་རྒྱལ་པོས་ཤེས་ཏེ། དེས་ང་ཡི་བུ་མོ་
དང་ལྷན་ཅིག་མི་འདུག་ན་གངྒར་སྒྱུར་ཅིག་ཅེས་དེ་བཞིན་དུ་བྱས་པ་ན། སློབ་དཔོན་གྱིས་རྗེ་
བཙུན་འཕགས་མ་སྒྲོལ་མ་ལ་གསོལ་བ་གཏབ་པས་གངྒ་དང་རྒྱ་མཚོ་འཕྲད་མཚམས་ཀྱི་རྒྱ་
མཚོའི་གླིང་ཞིག་ལ་ཐོན། གླིང་དེ་འཕགས་མས་སྤྲུལ་པ་ཡིན་པར་གྲགས་ཤིང་། ཙནྡྲ་དཱི་པ་
ཞེས་བྱ་བ་ཙནྡྲ་གོ་མཱི་ཉིད་དེར་བཞུགས་པ་ལས་མིང་དེ་ལྟར་ཆགས། གླིང་དེར་སློབ་དཔོན་
གྱིས་སྤྱན་རས་གཟིགས་དང་སྒྲོལ་མའི་སྐུ་རྡོ་ལ་བཞེངས། ནམ་ཞིག་ཏུ་ཚོང་པ་རྣམས་ཀྱིས་
སིངྒ་ལའི་གླིང་དུ་གདན་དྲངས་ཏེ་དེར་འགྲོ་དོན་རྒྱུན་རིང་མཛད། དེ་ནས་འཛམ་གླིང་ལྷོ་
ཕྱོགས་སུ་བྱོན་ནས། སྒྲ་པཱ་ཎི་པའི་དོན་འགྲེལ་ཙནྡྲ་བྱཱ་ཀ་ར་ཎ་ཡན་ལག་དང་བཅས་པ་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
མཛད། དེ་རྗེས་དཔལ་ནཱ་ལེནྡྲའི་གཙུག་ལག་ཁང་དུ་ཕེབས་ཤིང༌། དེའི་ཚེ་དཔལ་ལྡན་ཟླ་བ་
གྲགས་པ་མཁན་པོར་གྱུར་ནས་ཕྱི་རོལ་དུ་ཆོས་འཆད་ཅིང་བཞུགས་པའི་སྐབས། ཙནྡྲ་གོ་མཱི་
དེའི་མདུན་ན་འགྲེངས་ཏེ་གནས་པས། ཟླ་གྲགས་ཀྱིས་འདི་བདག་གི་རྩོད་ཟླ་ཡིན་ནམ་
དགོངས་ནས། ཁྱེད་གང་ནས་འོངས་དྲིས་པར། ལྷོ་ཕྱོགས་ནས་འོངས་གསུངས། ཆོས་གང་
ཤེས་དྲིས་པས། སྒྲ་པཱ་ཎི་པ་དང་། བསྟོད་པ་བརྒྱ་ལྔ་བཅུ་པ་དང་། མཚན་ཡང་དག་པར་
བརྗོད་པ་གསུམ་ཤེས་གསུངས་པས། འདི་གཞུང་གསུམ་ལས་མི་ཤེས་ཞེས་ཚིག་ཁེངས་
བསྐྱུངས་ཀྱང་། དོན་གྱིས་སྒྲ་རིག་པ་དང་། མདོ་དང་། སྔགས་ཐམས་ཅད་ཤེས་པར་ཁས་
བླངས་འདུག་དགོངས་ནས་ཙནྡྲ་གོ་མི་མིན་ནམ་དྲིས་པས། འཇིག་རྟེན་ན་དེ་ལྟར་གྲགས་
གསུངས། འོ་ན་མཁས་པ་ཆེན་པོ་ཐོག་བབས་སུ་བྱོན་པ་མ་ལེགས་ཀྱིས། དགེ་འདུན་གྱིས་
བསུ་བ་བྱེད་དགོས། རེ་ཞིག་ཕྱིར་གཤེགས་པར་མཛད་འཚལ་ཞུས་པ་ན། བདག་དགེ་
བསྙེན་ལ་དགེ་འདུན་གྱིས་བསུ་བ་བྱ་ག་ལ་རིགས་གསུངས། ཟླ་གྲགས་ཀྱིས་འདི་ལ་ཐབས་
ཤིག་ཡོད་དེ། ཤིང་རྟའི་སྟེང་ན་འཕགས་པ་འཇམ་དཔལ་བཞུགས་པར་བྱས་ལ། དེར་རྔ་
ཡབ་གཡོབ་ཀྱིན་བྱོན་ཅིག འཇམ་དཔལ་བསུ་བ་བྱས་པའི་རྣམ་འགྱུར་དུ་སྣང་བས་སྐྱོན་
མེད་གསུངས་པ་ལྟར་མདུན་ནས་དགེ་འདུན་གྱི་ཚོགས་དང་། དབུས་མར་འཇམ་དཔལ་གྱི་
སྐུ་དང༌། གཡས་གཡོན་གཉིས་སུ་སློབ་དཔོན་རྣམ་གཉིས་ཤིང་རྟ་རེར་ཞུགས་ཏེ་བྱོན་པའི་ཚེ།
སློབ་དཔོན་ཙནྡྲ་གོ་མཱི་ལ་སྐུ་བརྙན་དེ་འཇམ་དབྱངས་དངོས་སུ་སྣང་བས། འཇམ་དབྱངས་
ཕྱོགས་བཅུའི་དེ་བཞིན་གཤེགས་པ་བྱེ་བ་རྣམས་ཀྱིས་བསྟོད་པ་གྱུར་མོད་དེ་ལྟནའང་། །ཞེས་
སོགས་བསྟོད་པ་ན། འཇམ་དཔལ་གྱི་སྐུ་བརྙན་ཞལ་ཕྱིར་ལོག་གིས་གསན་པ་བྱུང་བས། སྐྱེ་
བོ་རྣམས་ཀྱིས་སྐུ་གཟུགས་ཕ་གི་འདི་ལྟར་བྱེད་དོ་སྨྲས་པས་དེ་ཁ་ལ་ལུས་ཏེ་འཇམ་དབྱངས་



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
མཇིང་ཡོན་མར་གྲགས། དེར་ཙནྡྲ་གོ་མཱི་དད་པའི་ཤུགས་རྒྱས་ཏེ་ཤིང་རྟའི་ཁ་ལོ་ཤོར་ནས་
སྔོན་དུ་ཐལ་བས། ཟླ་གྲགས་ཀྱིས། འདི་ནི་ང་རྒྱལ་ཅན་ཞིག་སྟེ་རྩོད་པ་བྱའོ་སྙམ་དུ་
དགོངས་པ་ལྟར། སློབ་དཔོན་ཟླ་གྲགས་ཀྱིས་ཀླུ་སྒྲུབ་ཀྱི་ཕྱོགས་བཟུང་། ཙནྡྲ་གོ་མཱིས་ཐོགས་
མེད་ཀྱི་སྲོལ་བཟུང་སྟེ། ལོ་བདུན་གྱི་བར་དུ་བགྲོ་གླེང་གི་བརྒལ་བརྟག་མཛད་དོ། །དེའི་ཚེ་
ན་ཙནྡྲ་གོ་མཱི་ལ་འཕགས་པ་སྤྱན་རས་གཟིགས་ཀྱིས་རྩོད་པའི་ལན་དང་རིགས་པ་ཐམས་
ཅད་སློབ་བཞིན་ཡོད་པའི་ཕྱིར། མཐར་ཟླ་གྲགས་ཕམ་པ་ལྟར་གྱུར་པ་ན། འདི་ལ་རྩོད་པའི་
སློབ་དཔོན་ཞིག་ཡོད་པར་འདུག་སྙམ་སྟེ། ཙནྡྲ་གོ་མཱིའི་ཕྱི་བཞིན་སོང་བས་དེ་ལྷ་ཁང་ཞིག་ཏུ་
ཞུགས་སོ། །སྒོའི་ཕྱི་ནས་ཉན་པས་འཕགས་པ་སྤྱན་རས་གཟིགས་ཀྱི་རྡོ་སྐུ་ཞིག་ཡོད་པ་དེས་
ཙནྡྲ་གོ་མཱི་ལ་ཆོས་གསུངས་ཤིང་སློབ་དཔོན་གྱིས་སློབ་མ་ལ་སྟོན་པ་བཞིན་དུ་རིགས་པ་
རྣམས་སློབ་བཞིན་པའི་སྐབས། ཟླ་གྲགས་ཀྱིས་ནང་དུ་ཞུགས་ཏེ་འཕགས་པ་ཉེ་རིང་མི་
མངའམ་གསུངས་པས། འཕགས་པས་ཆོས་སློབ་བཞིན་པའི་ཕྱག་སོར་ཀེར་རེ་བ་ལ་ལུས་པ་
ན། ཕྱིས་རྡོ་སྐུ་དེ་ཉིད་ལ་འཕགས་པ་མཛུབ་ཀེར་མར་གྲགས། དེ་ནས་རྩོད་པ་ཞི་ཞིང་། ཟླ་
གྲགས་ཀྱིས་སྤྱན་རས་གཟིགས་ལ་གསོལ་བ་དྲག་ཏུ་བཏབ་པས། མནལ་ལམ་དུ་ཁྱེད་ནི་
འཇམ་དབྱངས་ཀྱིས་བྱིན་གྱིས་བརླབས་པས། ངས་བྱིན་གྱིས་རློབ་མི་དགོས་ཀྱིས་ཙནྡྲ་གོ་མི་
ལ་ཅུང་ཟད་ཅིག་བྱིན་གྱིས་བརླབས་པ་ཡིན་གསུངས་སོ། །དེས་ན་སློབ་དཔོན་འདིས་སྒྲ་དང་།
སྙན་ངག མངོན་བརྗོད། སྡེབ་སྦྱོར། རྟོག་གེ བཟོ་དང་གསོ་བ། རྩིས་སོགས་བསྟན་བཅོས་
རབ་ཏུ་མང་པོ་བརྩམས་ཤིང་གཞན་ལའང་དེ་རྣམས་གཙོ་བོར་བཤད་པའི་ཚེ། འཕགས་མ་
སྒྲོལ་མས།
ས་བཅུ་པ་དང་ཟླ་བ་སྒྲོན་མེ་དང༌། །



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
སྡོང་པོས་བརྒྱན་པ་དང་ནི་ལངྐར་འཇུག །
རྒྱལ་བ་རྣམས་ཀྱི་ཡུམ་གྱུར་ཀློགས་ཤིག་ཀྱེ། །
སྡེབ་སྦྱོར་ངན་གཡོའི་སྦྱོར་བས་ཁྱེད་ལ་ཅི། །
ཞེས་གསུངས་པས་ཕྱི་རོལ་གྱི་རིག་པའི་གནས་རྣམས་ཉུང་ངུར་བསྟན་ཅིང༌། རྨད་དུ་བྱུང་
བའི་མདོ་ལྔ་པོ་དེ་དག་དུས་རྟག་ཏུ་མ་ཆད་པར་གཞན་ལ་གསུངས། མདོ་སྡེ་རྣམས་ལ་དོན་
བསྡུའི་བསྟན་བཅོས་རེ་ཡང་མཛད། ཡང་སྐབས་ཤིག་ཏུ། བུད་མེད་དབུལ་མོ་རྒན་མོ་ཞིག་
ལ་བུ་མོ་གཟུགས་མཛེས་མ་ཞིག་ཡོད་པ་དེ་བག་མར་རྫོང་བའི་ཆས་གོས་མེད་པས་ཡུལ་
ཐམས་ཅད་དུ་སློང་མོར་ཕྱིན། མཐར་རྒན་མོ་དེ་ཉིད་སློབ་དཔོན་གྱི་སར་སླེབས་ཏེ་བསླངས་
པས། སློབ་དཔོན་ལ་བདོག་པ་ཅི་ཡང་མེད་ཅིང་། དེ་ལ་ཤིན་ཏུ་ཐུགས་བརྩེ་བས་གྱོང་
ལོགས་སུ་བྲིས་པའི་སྒྲོལ་མའི་སྐུ་ལ་གསོལ་བ་བཏབ་པས། དེ་ཉིད་སྒྲོལ་མ་དངོས་སུ་གྱུར་
ཏེ། སྐུའི་རྒྱན་རིན་པོ་ཆེ་སྣ་ཚོགས་ལས་གྲུབ་པ་རིན་ཐང་མེད་པའི་ནོར་བུ་དང་བཅས་པ་ཕུད་
དེ་སློབ་དཔོན་ལ་སྩལ་བ་དེ་རྣམས་དབུལ་མོ་དེར་བྱིན། དེའི་ཚེ་ལོགས་བྲིས་ཀྱི་སྒྲོལ་མའི་སྐུ་
བརྙན་དེ་ལ་རྒྱན་དང་ན་བཟའ་མེད་པར་གྱུར་འདུག་པས་སྒྲོལ་མ་རྒྱན་མེད་མ་ཞེས་གྲགས།
དེ་ལྟར་སེམས་ཅན་གྱི་དོན་ཡུན་རིང་དུ་མཛད་ནས་ལྷོ་ཕྱོགས་དཔལ་ལྡན་འབྲས་སྤུངས་ཀྱི་
མཆོད་རྟེན་དུ་བྱོན། དེར་སྒྲོལ་མ་དང་སྤྱན་རས་གཟིགས་ཀྱི་ལྷ་ཁང་བརྒྱ་རྩ་རེ་བཞེངས་ཏེ་
མཐར་སྐུ་ལུས་མ་སྤངས་པར་རི་བོ་ཏ་ལར་གཤེགས་སོ། །
རྒྱལ་སྲས་ཆེན་པོ་ཞི་བ་ལྷའི་རྣམ་ཐར་ནི། དེ་ཡང་ལྷོ་ཕྱོགས་སུ་སོ་རཉྫར་ཏེ་
ཡུལ་འཁོར་བཟང་པོ་ཞེས་བྱ་བར་རྒྱལ་པོའི་སྲས་སུ་སྐུ་འཁྲུངས། ཆུང་ངུ་ཉིད་ནས་ཀྱང་ཕ་མ་
100



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
དང་དགེ་སྦྱོང་དང༌། བྲམ་ཟེ་ལ་སོགས་པ་བཀུར་བར་འོས་པ་ཐམས་ཅད་ལ་གུས་ཤིང་།
ཕོངས་པ་དང་མགོན་མེད་པ་རྣམས་ལ་སྙིང་བརྩེ་བ་དང་ལྡན་པ། ཆེར་སྐྱེས་ནས་བསྟན་
བཅོས་རྣམས་དང་སྒྱུ་རྩལ་ཐམས་ཅད་ལ་ཤིན་ཏུ་མཁས་པར་གྱུར་ནས། རྒྱལ་སྲིད་ལ་དབང་
བསྐུར་བར་ཉེ་བ་ན། རྨི་ལམ་དུ་རང་གི་ཁྲིའི་སྟེང་ན་ལྷག་པའི་ལྷ་འཕགས་པ་འཇམ་པའི་
དབྱངས་བཞུགས་ནས།
བུ་གཅིག་འདི་ནི་ང་ཡི་སྟན་ཡིན་ཏེ། །
ང་ནི་ཁྱེད་ཀྱི་དགེ་བའི་བཤེས་གཉེན་ཡིན། །
ཁྱོད་དང་ང་གཉིས་སྟན་གཅིག་ལ་འདུག་པ། །
འདི་ནི་རྣམ་པ་ཀུན་ཏུ་རིགས་མ་ཡིན། །
ཞེས་གསུངས་པ་དང༌། ཡང་འཕགས་མ་སྒྲོལ་མས་རང་གི་མའི་ཚུལ་བཟུང་ནས་ཆུ་ཚན་སྤྱི་
བོ་ནས་བླུགས་པས། དེའི་ཚ་བའི་རེག་པས་མ་བཟོད་པར་ཅི་ཡིན་དྲིས་པས། རྒྱལ་སྲིད་ནི་
དམྱལ་བའི་ཆུ་ཚན་མི་བཟད་པ་ཡིན་ཏེ། དེས་ཁྱེད་ལ་དབང་བསྐུར་བ་ཡིན་ནོ་གསུངས་པས།
སློབ་དཔོན་གྱིས་རྒྱལ་སྲིད་བཟུང་དུ་མི་རུང་བར་མཁྱེན་ནས་རྒྱལ་སྲིད་བསྐོ་བའི་ནུབ་མོར་
བྲོས་ཏེ། ཞག་ཉི་ཤུ་རྩ་གཅིག་གི་རིང་ཕེབས་པའི་མཐར། ནགས་གསེབ་ཞིག་ཏུ་འཇམ་པའི་
དབྱངས་ཀྱི་རྣམ་སྤྲུལ་རྣལ་འབྱོར་པ་ཞིག་མཇལ་བ་ན། རྗེས་སུ་འཛིན་པར་ཞུས་པ་ལྟར་དེས་
ཀྱང་དབང་བསྐུར་ཞིང་གདམས་པ་སྩལ་པས། ཏིང་ངེ་འཛིན་གྱི་སྒོ་དཔག་ཏུ་མེད་པ་བརྙེས་
ཤིང་། དེ་ནས་བཟུང་རྟག་ཏུ་འཇམ་དཔལ་གྱི་ཞལ་གཟིགས། དུས་དེར་ལྷག་པའི་ལྷ་འཇམ་
དཔལ་གྱི་ཕྱག་མཚན་ཤིང་གི་རལ་གྲི་ཤུབས་དང་བཅས་པ་ཞིག་བཅངས་ཏེ། ཤར་ཕྱོགས་སུ་
101



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
རྟུལ་ཞུགས་ཀྱི་སྤྱོད་པར་གཤེགས་པ་ལས། རྒྱལ་པོ་སེངྒེ་ལྔ་པ་ཞེས་པའི་འཁོར་གྱི་ནང་དུ་
ཞུགས་པས། སྒྱུ་རྩལ་གྱི་གནས་ཐམས་ཅད་ལ་ཤིན་ཏུ་མཁས་ཤིང་བློ་གྲོས་རྨད་དུ་བྱུང་བར་
རིག་ནས་བློན་པོར་བསྐོས། དེར་སྔོན་མེད་པའི་བཟོའི་གནས་རྣམས་དར་བར་མཛད་ཅིང་
རྒྱལ་སྲིད་ཆོས་བཞིན་དུ་སྐྱོང་བཅུག་པས་བློན་པོ་གཞན་རྣམས་ཀྱིས་ཕྲག་དོག་བྱས་ཏེ། རྒྱལ་
པོ་ལ་འདི་ནི་གཡོ་ཅན་ཞིག་སྟེ། རལ་གྲི་ཡང་ཤིང་ལས་མེད་དོ་བྱས་པས། བརྟག་པའི་ཕྱིར་
རང་རང་གི་མཚོན་ཆ་རྣམས་རྒྱལ་པོར་བསྟན་ཅིང་། སློབ་དཔོན་གྱིས་བདག་གི་རལ་གྲི་ནི་
ལྷས་གཟིགས་པར་མི་བཟོད་དོ་གསུངས་པས་ལྷག་པར་ཐེ་ཚོམ་སྐྱེས་ཏེ། རྒྱལ་པོས་བདག་
ལ་གནོད་ཀྱང་སླ་ཡི་ངེས་པར་སྟོན་ཅིག་གསུངས། འོ་ན་སྤྱན་གཡས་པ་ཁོབ་ལ་གཡོན་པས་
གཟིགས་ཤིག་གསུངས། དེ་ལྟར་བྱས་ནས་བསྟན་པས་རལ་གྲིའི་འོད་ཀྱིས་རྒྱལ་པོའི་སྤྱན་
གཡོན་པ་སར་ལྷུངས་སོ། །དེ་ནས་རྒྱལ་པོ་འཁོར་དང་བཅས་པས་ཤིན་ཏུ་སྐྲག་སྟེ་སྐྱབས་སུ་
སོང་ཞིང་རྙེད་བཀུར་མང་དུ་ཞུས། སླར་རྒྱལ་པོའི་སྤྱན་སྔར་བཞིན་གྱུར་པར་བྱིན་གྱིས་
བརླབས་པས་ཤིན་ཏུ་དད། རྒྱལ་སྲིད་ཆོས་བཞིན་དུ་བསྐྱངས་ཏེ་ནང་པའི་ཆོས་གཞི་ཉི་ཤུ་
འཇུག་པར་བསྒོས་ནས་ཡུལ་དབུས་སུ་བྱོན་ཏེ། ནཱ་ལེནྡྲར་མཁན་པོ་རྒྱལ་བའི་ལྷ་ལས་རབ་
ཏུ་བྱུང་ཞིང་། མཚན་ཞི་བ་ལྷར་གསོལ། འཕགས་པ་འཇམ་པའི་དབྱངས་ལས་ཆོས་གསན་
ཅིང་ནང་དུ་ཏིང་ངེ་འཛིན་དཔག་ཏུ་མེད་པ་ལ་དབང་འབྱོར། བསླབ་པ་ཀུན་ལས་བཏུས་པ་
དང་མདོ་ཀུན་ལས་བཏུས་པ་ལེགས་པར་བརྩམས། འོན་ཏེ་གཞན་གྱི་སྣང་ངོར་ཉིན་རེར་ཁ་
ཟས་བྲེ་བོ་ཆེ་ལྔ་ལྔ་གསོལ། ཉིན་མཚན་ཀུན་ཏུ་མནལ་ཞིང་ཟ་ཉལ་འགྲོ་བ་ཙམ་ལས་གཞན་
ཐོས་བསམ་སྒོམ་གསུམ་གང་ཡང་མི་བྱེད་པར་བསྟན་པས་བྷུ་སུ་ཀུ་སྟེ་འདུ་ཤེས་གསུམ་པ་
ཞེས་གྲགས། དགེ་འདུན་རྣམས་ཀྱིས་དད་རྫས་ཆུད་འཛའ་བར་བྱེད་པ་འདི་བསྐྲད་དགོས་པ་
102



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
ལས། མདོ་འདོན་རེས་བྱས་ན་འདི་རང་འབུད་ལ་འགྲོ་ཞེས་བགྲོས་ནས། སྐབས་ཤིག་ན་ཞི་
བ་ལྷ་ལ་མདོ་འདོན་པར་བསྐུལ་བས། ཁོ་བོས་ཅི་ཡང་མི་ཤེས་གསུངས། ཐམས་ཅད་ཀྱིས་
ནན་གྱིས་ཞུས་པ་ན་མཐར་ཞལ་གྱིས་བཞེས་ཏེ། སེང་གེའི་ཁྲི་ཆེན་པོའི་སྟེང་དུ་བག་ཚ་བ་
མེད་པར་བཞུགས་ནས། སྔར་གྲགས་པའི་མདོ་ཞིག་འདོན་ནམ་མ་གྲགས་པ་ཞིག་འདོན་
གསུངས་པས། ཐམས་ཅད་ཀྱིས་ཚོད་བགམ་པའི་ཕྱིར་སྔར་མ་གྲགས་པ་ཞིག་འདོན་པར་ཞུ་
ཟེར་བ་ལ། བྱང་ཆུབ་སེམས་དཔའི་སྤྱོད་པ་ལ་འཇུག་པ་གསུངས་ཏེ། གང་ཚེ་དངོས་དང་
དངོས་མེད་དག །བློ་ཡི་མདུན་ན་མི་གནས་པ། །ཞེས་པའི་ཚིག་མཚམས་ནས་ནམ་མཁར་ཇེ་
མཐོར་འཕགས་ཏེ། མཐར་སྐུ་ལུས་མི་སྣང་ཡང་གསུང་ཚངས་པའི་དབྱངས་དང་བཅས་པའི་
སྒྲ་ནི་རྒྱུན་མ་ཆད་པར་སྤྱོད་འཇུག་རྫོགས་པར་གསུངས་སོ། །དེའི་ཚེ་ཐམས་ཅད་ཤིན་ཏུ་དད་
པར་གྱུར་ཏེ། པཎྜི་ཏ་གཟུངས་ཐོབ་པ་རྣམས་ཀྱིས་བློར་བཟུང་བ་ལས། ཁ་ཆེ་བ་རྣམས་ལ་
གློ་ཀ་སྟོང་ལྷག་པ་བྱུང་། ཤར་པ་རྣམས་ལ་ཤོ་ཀ་བདུན་བརྒྱ་ལས་མ་བྱུང་། དབུས་པ་རྣམས་
ལ་བློ་ཀ་སྟོང་ཡོད་པ་ཞིག་བྱུང་བས་ཐམས་ཅད་ཐེ་ཚོམ་དུ་གྱུར་ཅིང་། སློབ་དཔོན་ཡུལ་ཀ་
ལིངྐར་བཞུགས་པ་ཐོས་ཏེ་པཎྜི་ཏ་གསུམ་སོང་ནས་ནཱ་ལེནྡྲར་འབྱོན་པར་ཞུས་པས་མ་
གནང་། འོ་ན་བསླབ་པ་ཀུན་ལས་བཏུས་པ་དང༌། མདོ་ཀུན་ལས་བཏུས་པ་བལྟ་བར་
གསུངས་པ་གང་ཡིན། སྤྱོད་འཇུག་དཔེ་གསུམ་པོ་འདིའང་གང་དག་ཅེས་ཞུས་པས། བསླབ་
མདོ་གཉིས་ནི་ཁོ་བོའི་བྲང་ཁང་གི་གདུང་གསེབ་ན་ཤིང་ཤུན་ལ་པཎྜི་ཏའི་ཡི་གེ་ཕྲ་མོས་བྲིས་
པའི་གླེགས་བམ་ཡོད་པས་དེ་ལོངས། སྤྱོད་འཇུག་ནི་ཡུལ་དབུས་པ་རྣམས་ཀྱིས་བཟུང་བ་
ལྟར་ཡིན་གསུངས་སོ། །དེ་ནས་ཨུཙྪ་སྨའི་སྤྱོད་པས་ཡུལ་ཐ་དད་དུ་གཤེགས་ནས། ཡ་
མཚན་ཅན་གྱི་ལྟ་བ་འཛིན་པ་ལྔ་བརྒྱ་འཚོ་བ་ཆད་པ་ལ་རྫུ་འཕྲུལ་གྱིས་བཟའ་བཏུང་བླངས་
103



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཏེ་བྱིན་ནས་ཆོས་ལ་བཀོད་པ་དང༌། ཡང་མུ་གེ་ཆེན་པོ་ཞིག་བྱུང་བའི་ཚེ། སྤང་པོ་སྟོང་ཙམ་
ཞིག་བྲུ་བ་ཚ་བས་ཉེན་ཏེ་འཆི་ལ་ཁད་པ་ན་སློབ་དཔོན་གྱིས་འཚོ་བ་སྦྱར་ཞིང་ཆོས་བསྟན་ཏེ་
བདེ་བ་ལ་བཀོད། དེ་བཞིན་དུ་རྩོད་པ་ཆེན་པོ་ཞིག་གི་འཐབ་ཟླར་ཞུགས་ནས་རྫུའཕྲུལ་
གྱིས་ཐམས་ཅད་འདུམས་པར་གྱུར་ཏེ་བདེ་བའི་དཔལ་ལ་བཀོད་པར་མཛད། སྐབས་ཤིག་
ན་ལྷོ་ཕྱོགས་སུ་མུ་སྟེགས་ཀྱི་པཎྜི་ཏ་བདེ་བྱེད་ཅེས་པས་ཕྱི་ནང་གི་གྲུབ་མཐའ་དང་རྫུ་འཕྲུལ་
འགྲན་ནུས་པ་སུ་ཡོད་བསྒྲགས་པ་ན། སློབ་དཔོན་གྱིས་ཞལ་གྱིས་བཞེས། དེར་མུ་སྟེགས་
ཀྱིས་ནམ་མཁའ་ལ་རྡུལ་ཚོན་གྱི་དཀྱིལ་འཁོར་ཆེན་པོ་བྲིས་པས། སློབ་དཔོན་གྱིས་སྐད་
ཅིག་ཏུ་ཟད་པར་རླུང་གི་ཏིང་ངེ་འཛིན་ལ་མཉམ་པར་བཞག་པས། དཀྱིལ་འཁོར་དང་མུ་
སྟེགས་ཐམས་ཅད་འཐོར་རླུང་དྲག་པོས་ཆུ་བོ་ཆེན་པོ་ཞིག་ཡོད་པ་དེའི་ཕ་རོལ་ཏུ་བསྐྲད་པས་
ཐམས་ཅད་ཤིན་ཏུ་དད་ཅིང་ཡུལ་དེའི་སྐྱེ་བོ་མཐའ་དག་ནང་པའི་བསྟན་པ་ལ་བཀོད་པ་
སོགས་ངོ་མཚར་བའི་མཛད་པ་མཐའ་ཀླས་པ་ཞིག་བསྐྱངས་སོ། །དེ་ལྟར་འཕགས་པ་ཡབ་
སྲས་ཀྱི་རྗེས་སུ་འབྲངས་ཤིང་རིམ་པར་བརྒྱུད་པའི་སྐྱེས་མཆོག་གྲངས་མེད་པ་ཞིག་བྱོན་ཞིང་
དེ་དག་ཐམས་ཅད་ཀྱིས་ཀྱང་བཤད་སྒྲུབ་གཉིས་སོགས་རྒྱལ་བའི་བསྟན་པ་རིན་པོ་ཆེ་སྒོ་
ཐམས་ཅད་ནས་ཡོངས་སུ་བསྐྱངས་ཤིང་། ཁྱད་པར་མུ་སྟེགས་ཀྱི་རྒོལ་བ་ངན་པ་ཐམས་ཅད་
ཚར་བཅད་པ་དང་། རང་སྡེ་དངོས་སྨྲ་བ་རྣམས་ཀྱི་རྩོད་པ་བཟློག་ཅིང་ཐེག་ཆེན་བཀའ་རུ་
སྒྲུབ་སྟེ་མཐའ་བྲལ་དབུ་མའི་ལྟ་བ་གཏན་ལ་དབབ་པར་མཛད་པའི་སེང་གེའི་ང་རོ་ཡོངས་
སུ་བསྒྲགས་པ་སོགས་ཕྲིན་ལས་གཞལ་བར་མི་ནུས་པ་ཤ་སྟག་གོ །།
དེ་བཞིན་དུ་འཛམ་གླིང་མཛེས་པར་བྱེད་པའི་རྒྱན་གྱི་ཡ་རྒྱལ་ཐོགས་མེད་སྐུ་
མཆེད་བྱོན་ཏེ། དེ་ཡང་འཇམ་དཔལ་རྩ་བའི་རྒྱུད་ ལས།
1. ན༽ ༣༠༩ ན། །
104



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
ཐོགས་མེད་ཅེས་བྱའི་དགེ་སློང་ནི། །
བསྟན་བཅོས་དེ་ནི་དོན་ལ་མཁས། །
མདོ་སྡེ་ངེས་དོན་དྲང་བའི་དོན། །
རྣམ་པ་མང་པོའང་རབ་ཏུ་འབྱེད། །
འཇིག་རྟེན་རིག་པ་སྟོན་བདག་ཉིད། །
གཞུང་བྱེད་ངང་ཚུལ་ཅན་དུ་འགྱུར། །
དེ་ཡི་རིག་པ་གྲུབ་པ་འདི། །
སཱ་ལའི་ཕོ་ཉ་མོ་ཞེས་བརྗོད། །
དེ་ཡི་སྔགས་ཀྱི་མཐུ་ཡིས་ནི། །
བློ་ནི་བཟང་པོ་སྐྱེ་བར་འགྱུར། །
བསྟན་པ་ཡུན་རིང་གནས་པའི་ཕྱིར། །
མདོ་ཡི་དེ་ཉིད་དོན་སྡུད་བྱེད། །
ལོ་ནི་བརྒྱ་དང་ལྔ་བཅུར་འཚོ། །
དེ་ལུས་ཞིག་ནས་ལྷ་ཡུལ་འགྲོ། །
འཁོར་བ་རྣམས་སུ་འཁོར་བ་ན། །
ཡུན་རིང་བདེ་བ་རྗེས་མྱོང་ནས། །
བདག་ཉིད་ཆེན་པོ་མཐར་གྱིས་དེ། །
བྱང་ཆུབ་ཐོབ་པར་འགྱུར་བ་ཡིན། །
ཞེས་པའི་ལུང་གིས་མངོན་པར་བསྔགས་པ་སྟེ། དེ་ཡང་བར་སྐབས་ཤིག་ན་དམ་པའི་ཆོས་
105



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
མངོན་པ་ལ་དགྲ་ལན་གསུམ་བྱུང་སྟེ་ཐེག་པ་ཆེན་པོ་ཉམས་པར་གྱུར་པ་ལ་ཉེ་བའི་ཚེ། བྲམ་
ཟེ་མོ་རབ་ཏུ་གསལ་བའི་ངང་ཚུལ་མ་ཞེས་བྱ་བའི་བུད་མེད་ཞིག་བྱུང་བ་དེས། བདག་གིས་
ལུས་ལས་ཁྱེའུ་བསྐྱེད་དེ། དེ་ལ་བསྟན་པ་དར་བར་བྱེད་དུ་གཞུག་གོ་སྙམ་སྟེ། རྒྱལ་རིགས་
ཤིག་དང་འདུས་པ་ལས་ཐོགས་མེད་དང་། བྲམ་ཟེ་ཞིག་འདུས་པ་ལས་དབྱིག་གཉེན་གཉིས་
རིམ་པར་འཁྲུངས་སོ། །འཁྲུངས་མ་ཐག་དེ་དག་ལ་བློ་རྣོ་བའི་ཆོ་ག་རྣམས་བྱས་ཤིང་། ཆེར་
སོན་པའི་ཚེ་བདག་ཅག་གི་ཕའི་ལས་གང་ཡིན་ཞེས་སྨྲས་པ་ལ། མ་ན་རེ། དེའི་ཕྱིར་ན་ཁྱེད་
ཅག་བསྐྱེད་པ་མ་ཡིན་གྱི། བློ་སྦྱོང་གྱིས་ལ་བསྟན་པ་དར་བར་བྱོས་ཤིག་ཅེས་གདམས་པ་
ལྟར། གཞོན་ནུ་གཉིས་ཀྱིས་ཀྱང་དེ་བཞིན་དུ་བགྱི་བ་ཁས་བླངས་ཏེ་རབ་ཏུ་བྱུང་ཞིང་རིགས་
པའི་གནས་སྤྱི་དང་། ཁྱད་པར་ཐེག་པ་ཆེ་ཆུང་གི་སྡེ་སྣོད་ཐམས་ཅད་ལ་མཁས་པར་གྱུར་ཏོ། །
ཇི་ཞིག་ན་གཅེན་གྱིས་འདི་སྙམ་དུ་དགོངས་ཏེ། ཤེར་ཕྱིན་གྱི་དོན་མངོན་སུམ་དུ་རྟོགས་པའི་
སླད་དུ་ལྷག་པའི་ལྷ་ཞལ་མཐོང་བར་བྱའོ་ཞེས་གཅིག་ཏུ་བརྣགས་པས། སློབ་དཔོན་ཨདྷ་ཏ་
ཞེས་པ་ལས་དབང་བསྐུར་བ་མནོས་པས་མེ་ཏོག་རྒྱལ་བ་མི་ཕམ་པ་ལ་ཕོག་པས། རི་བོ་བྱ་
རྐང་ཅན་དུ་གཤེགས་ཏེ་དེའི་ཕུག་གཅིག་ཏུ་འཕགས་པ་བྱམས་པ་བསྒྲུབས་ཏེ་ལོ་གསུམ་དུ་
མཚན་མ་ཅུང་ཟད་ཙམ་ཡང་མ་བྱུང་བས་ཐུགས་མུག་ནས་ཕྱིར་ཕེབས་པ་ན། བྲག་གི་ངོས་ལ་
བྱའི་ཚང་བཅས་པ་ལ་བྱ་སྒྲོས་བྲག་ཟད་པར་གཟིགས་ནས་ངའི་བརྩོན་འགྲུས་ཆུང་ངོ་སྙམ་
ནས་སླར་ལྡོག་སྟེ་ལོ་གསུམ་དུ་བསྒྲུབས་པས་ཀྱང་རྟགས་མ་བྱུང་བས་ཤིན་ཏུ་སྐྱོ་སྟེ་ཕྱིར་ཐོན་
པའི་སྐབས། ཆུ་ཐིགས་ཀྱིས་བྲག་ཟད་པར་གཟིགས་པས་བརྩོན་པའི་བློ་བསྐྱེད་དེ་སླར་ལོ་
གསུམ་བསྒྲུབས་ཀྱང་རྟགས་ཅུང་ཟད་ཙམ་ཡང་མ་བྱུང་བས་ཕྱིར་ཐོན་པའི་ཚེ། རྒན་པོ་ཞིག་
གིས་ཤིང་བལ་འཇམ་པོས་ལྕགས་ཀྱི་སྡོང་བུ་ཞིག་འཕྱིད་པར་བྱེད་པ་མཐོང་བས། འདི་ལྟར་
106



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
བྱེད་པ་ཅི་ཡིན་དྲིས་པས། རྒན་པོ་ན་རེ། རས་བལ་གྱིས་ཕྱིས་ཏེ་ལྕགས་འདི་ཟད་པ་ལས་
ཁབ་བྱེད་དོ་ཞེས་དང་། གཞན་ཡང་དེས། །
སྙིང་སྟོབས་ལྡན་པའི་སྐྱེས་བུ་ཡིས། །
བསྒྲུབས་ན་མི་འགྲུབ་གང་ཡང་མེད། །
དཀའ་ཡང་བརྣག་པ་མ་དོར་ན། །
རི་བོ་རྣམས་ཀྱང་ཐལ་བར་རློགས། །
ཞེས་ཟེར་བས། བདག་བརྩོན་འགྲུས་ཆུང་ངོ་སྙམ་སྟེ་སླར་ལོ་གསུམ་བསྒྲུབས་པས་ཀྱང་
རྟགས་མ་བྱུང་བ་ན་ཐུགས་སྐྱོ་སྟེ་ཕྱིར་ཐོན་ནས་ཕེབས་པའི་སྐབས། གྲོང་ཁྱེར་ཞིག་ན་ཁྱི་མོ་
ཞིག་རོ་སྨད་འབུས་ཁེངས་ཤིང་རོ་སྟོད་མི་ལ་ཟུག་བཞིན་པ་ཞིག་གཟིགས་ནས་སྙིང་རྗེ་ཚད་
མེད་པ་ཞིག་སྐྱེས་ཏེ། འབུ་འདི་རྣམས་མ་བསལ་ན་ཁྱི་འདི་འཆི་ལ། བསལ་ནས་བོར་ན་འབུ་
རྣམས་འཆི་བས་རང་གི་ལུས་ཀྱི་ཤ་བཅད་དེ་དེར་འབུ་རྣམས་གཞུག་པར་བྱའོ་སྙམ་སྟེ། སྤུ་
གྲིས་སྐུ་ཡི་བརླ་ཤ་ནས་ཕྲལ་ཏེ་ཕྱག་གིས་འབུ་རྣམས་བླངས་ན་ཤི་དོགས་ནས། སྤྱན་
བཙུམས་ནས་འབུ་རྣམས་བླང་བར་བརྩམས་པ་ན། ཕྱག་གི་ཡུལ་བ་ལས་ཅི་ཡང་མ་རྙེད་
ནས། སྤྱན་ཕྱེས་པས་ཁྱི་དང་འབུ་མེད་པར་རྗེ་བཙུན་བྱམས་པ་མཚན་དཔེ་འོད་དུ་འབར་བ་
མངོན་སུམ་དུ་མཇལ་བའི་ཚེ། སློབ་དཔོན་གྱིས། རྗེ་བཙུན་ཐུགས་རྗེ་རེ་ཆུང་ཞེས་འཁེངས་
ཏེ་འདི་སྐད་དུ།
ཀྱེ་མ་ཡབ་གཅིག་བདག་གི་སྐྱབས། །
102



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ངལ་བརྒྱས་འབད་ཀྱང་འབྲས་མ་མཆིས། །
ཅིའི་ཕྱིར་ཆར་སྤྲིན་རྒྱ་མཚོའི་དཔུང༌། །
གདུང་བས་བསྲེགས་ཏེ་སྐོམ་ཚད་འབབ། །
ཅེས་དང༌། བདག་གིས་དེ་ཙམ་དུ་བསྒྲུབས་ཀྱང་ཞལ་མི་སྟོན་པ་ཞེས་སྤྱན་ཆབ་ཕྱུང་བས་རྗེ་
བཙུན་གྱི་ཞལ་ནས།
ལྷ་ཡི་རྒྱལ་པོས་ཆར་ཕབ་ཀྱང་། །
ས་བོན་མི་རུང་མི་འཁྲུངས་ལྟར། །
སངས་རྒྱས་རྣམས་ནི་བྱོན་གྱུར་ཀྱང་། །
སྐལ་པ་མེད་པས་བཟང་མི་མྱོང་། །
ཞེས་དང༌། རང་གི་ལས་ཀྱི་སྒྲིབ་པས་བསྒྲིབས་ཏེ་མ་མཐོང་བ་ཡིན་གྱིས། ང་ནི་རྟག་ཏུ་ཁྱོད་
ཀྱི་དྲུང་ན་གནས་ཤིང་། ད་ལྟ་ཁྱོད་ཀྱི་སྙིང་རྗེ་དྲག་པོ་སྐྱེས་པ་དེས་སྒྲིབ་པ་དག་སྟེ་མཐོང་བ་
ཡིན་ཞེས་སོགས་གསུངས། དུས་དེར་སློབ་དཔོན་གྱིས་ཆོས་རྒྱུན་གྱི་ཏིང་ངེ་འཛིན་ཐོབ་ཅིང་།
རྗེ་བཙུན་ལ་ཐེག་ཆེན་གྱི་བསྟན་པ་དར་བར་གསོལ་བས། བདག་གི་ཆོས་གོས་ཀྱི་མཐའ་ལ་
འཇུས་ཤིག་གསུངས་ཏེ་འཇུས་པས་དེ་མ་ཐག་དགའ་ལྡན་དུ་ཕེབས་ཏེ་མི་ལོ་ཧྲིལ་པོ་ཉེར་ལྔ་
བཞུགས་ཤིང༌། མགོན་པོ་མི་ཕམ་པ་ལས་ཐེག་པ་ཆེན་པོའི་ཆོས་མཐའ་དག་གསན། མདོ་
སྡེ་ཐམས་ཅད་ཀྱི་དོན་ཐུགས་སུ་ཆུད། བྱམས་པའི་ཆོས་ལྔ་གསན་པ་ནི། དོན་ཚན་རེ་རེ་
གསན་པ་ཙམ་གྱིས་ཏིང་ངེ་འཛིན་གྱི་སྒོ་མི་འདྲ་བ་རེ་རེ་ཐོབ། སླར་ཡང་མི་ཡུལ་དུ་བྱོན་ནས་
འགྲོ་བའི་དོན་མཛད་པ་ན། གཞན་གྱི་སེམས་ཤེས་པའི་མངོན་ཤེས་ཐོགས་པ་མེད་པར་
108



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
མངའ་བ་སོགས་ཡོན་ཏན་བསམ་གྱིས་མི་ཁྱབ་པའི་བདག་ཉིད་ཅན་ས་གསུམ་པའི་རྟོགས་པ་
བརྙེས་པར་གྱུར། བྱམས་པའི་ཆོས་ལྔ་ཡི་གེར་བཀོད། དེ་དག་གི་དགོངས་འགྲེལ་རྒྱས་པའི་
བསྟན་བཅོས་ས་སྡེ་ལྔ་དང་། ཐེག་པ་ཆེ་ཆུང་གི་སྤྱི་སྡོམ་མངོན་པ་ཀུན་ལས་བཏུས་པ་དང་།
ཐེག་བསྡུས་སོགས་མཛད། ཁྱད་པར་དུས་དེར་ཐེག་པ་ཆེན་པོའི་མངོན་པའི་སྡེ་སྣོད་ཤེས་པ་
སུ་ཡང་མེད་པ་ལ་སློབ་དཔོན་འདིས་ཆེས་ཆེར་གསལ་བར་མཛད་པ་དང་། ཐེག་པ་ཆེན་པོའི་
ཆོས་གཞི་དཔག་ཏུ་མེད་པ་བཙུགས་ཤིང་། དེ་དག་ཏུ་སྤྱིར་སློབ་མའི་ཚོགས་བགྲང་བར་མི་
ནུས་ལ། ཐེག་ཆེན་ཁོ་ནའི་དགེ་སློང་ཁྲི་ཕྲག་གཉིས་སམ་གསུམ་དུ་ལོངས་པར་གྲགས་པ་
སོགས་ཐེག་པ་ཆེན་པོའི་རིང་ལུགས་ཤིན་ཏུ་གསལ་བར་མཛད་པས་ཤིང་རྟ་ཆེན་པོ་གཉིས་
པ་ཞེས་ཡོངས་སུ་གྲགས་པ་ཡིན་ནོ། །མཐར་ནཱ་ལེནྡྲར་ལོ་བཅུ་གཉིས་སུ་བསྟན་པ་བསྐྱངས་
ཤིང་། མུ་སྟེགས་རྩོད་པའི་ཕྱིར་འོངས་པ་ཁོ་ནའང་སྟོང་ཙམ་ནང་པའི་བསྟན་པ་ལ་
བཅུག དེ་ལྟར་ལོ་གྲངས་བརྒྱ་དང་ལྔ་བཅུའི་རིང་བསྟན་པ་ཡོངས་སུ་བསྐྱངས་ཏེ། མཐར་
གྲོང་ཁྱེར་རྒྱལ་པོའི་ཁབ་ཏུ་ཆོས་ཀྱི་དབྱིངས་ག་ལ་བ་དེར་བཞུད་དོ། །འདིར་ཡང་། ལོ་ནི་
བརྒྱ་དང་ལྔ་བཅུར་འཚོ། །ཞེས་གསུངས་པའི་ལོ་ནི་ཕྱེད་ལོ་ཡིན་པར་རྗེ་ཏཱ་ར་ནཱ་ཐ་སོགས་
ཀྱིས་བཞེད་པའོ། །
སློབ་དཔོན་ཐོགས་མེད་ཀྱི་སློབ་མའི་གཙོ་བོ་ཉིད་ཀྱི་གཅུང་མཁས་མཆོག་
དབྱིག་གཉེན་ནི། སྤྱིར་རྟོག་གེ་དང་མུ་སྟེགས་ཀྱི་གཞུང་ལུགས་མཐའ་དག་དང་། ཁྱད་པར་
ཁ་ཆེར་བྱོན་ནས་སློབ་དཔོན་སཾ་གྷ་བྷ་དྲའི་དྲུང་དུ་ཕེབས་ཏེ། བསྟན་བཅོས་བྱེ་བྲག་ཏུ་བཤད་
པ་ཆེན་པོ་དང༌། མངོན་པ་སྡེ་བདུན་ལ་སོགས་པ་གསན་ཅིང་སྦྱངས་པ་མཐར་ཕྱིན་པར་
མཛད་དོ། །དེ་ནས་དཔལ་ནཱ་ལེནྡྲར་གཤེགས་པའི་ཚེ། དེ་ཉིད་དུ་གཅེན་གྱིས་ཐེག་པ་ཆེན་
109



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
པོའི་བསྟན་བཅོས་དུ་མ་བརྩམས་ནས་བསྟན་པ་སྤེལ་གྱིན་བཞུགས་པ་ལ་ཅུང་ཟད་མ་རངས་
པའི་རྣམ་འགྱུར་གྱིས་ཐེག་པ་ཆེན་པོའི་ཆོས་དང་གང་ཟག་ལ་བསྟིངས་པའི་ཚིག་གིས་འདི་
ལྟར། །
ཀྱེ་མ་ཐོགས་མེད་ནགས་སུ་ལོ། །
བཅུ་གཉིས་བར་དུ་ཏིང་འཛིན་བསྒྲུབས། །
ཏིང་འཛིན་མ་གྲུབ་གླང་ཆེན་གྱི། །
རྒྱབ་ཁལ་ལོངས་པའི་གྲུབ་མཐའ་བརྩམས། །
ཞེས་སྨྲས་སོ། །དེ་གཅེན་གྱིས་གསན་ཏེ་འདུལ་བའི་དུས་ཡིན་པར་དགོངས་ཏེ། རང་གི་སློབ་
མ་གཉིས་ལ་བློ་གྲོས་མི་ཟད་པས་བསྟན་པའི་མདོ་དང་། མདོ་སྡེ་ས་བཅུ་པ་གཉིས་དེའི་ཐད་
དུ་སྲོད་དང་ཐོ་རངས་དུས་སུ་ཁ་བཏོན་བྱེད་དུ་བཏང་ནས། དེ་དག་གིས་ཀྱང་དེ་བཞིན་དུ་
བཏོན་པའི་ཚེ། དབྱིག་གཉེན་གྱིས་དེ་དག་གསན་པས་སྲོད་ལ་ཐེག་པ་ཆེན་པོ་རྒྱུ་བཟང་བར་
རྟོགས། ཐོ་རངས་སུ་ས་བཅུ་བཏོན་པ་གསན་སྐབས་ཐེག་ཆེན་རྒྱུ་འབྲས་གཉིས་ཀ་བཟང་
བར་རྟོགས་ནས། སྔར་གྱི་བསྐུར་བ་བཏབ་པ་རྗེས་སུ་དྲན་ཅིང་འགྱོད་པས་རང་གི་ལྕེ་གཅོད་
པར་བརྩམས་པ་ན། མདོ་འདོན་པ་པོའི་དགེ་སློང་གཉིས་ན་རེ། དེས་སྒྲིབ་པ་འབྱང་བར་མི་
ནུས་ཀྱི། སྡིག་པ་གཤགས་པའི་ཐབས་གཅེན་ལ་མངའ་བས་འཕགས་པའི་དྲུང་དུ་གཤེགས་
པར་ཞུ་སྨྲས་པ་དང༌། ཐོགས་མེད་ཀྱི་དྲུང་དུ་བྱོན་ནས་སྡིག་པ་སྦྱོང་བའི་ཐབས་ཞུས་པས།
གཅེན་གྱིས་ཀྱང་རྗེས་སུ་བཟུང་སྟེ་དེས་གདམས་པ་ལྟར། ཐེག་ཆེན་ལ་བསྐུར་བ་བཏབ་པའི་
ལས་སྒྲིབ་སྦྱོང་ཕྱིར་ཐེག་ཆེན་གྱི་བཀའ་ལ་དགོངས་འགྲེལ་གྱི་བསྟན་བཅོས་མང་དུ་མཛད་
110



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
པ་སྟེ། གཞན་འགྲེལ་གྱི་བསྟན་བཅོས་ལྔ་བཅུ་ཙམ་དང་། རང་རྐང་དུ་པྲ་ཀ་ར་ཎ་སྡེ་བརྒྱད་
ཀྱི་བསྟན་བཅོས་བརྩམས། གཅེན་འཕགས་པ་ཐོགས་མེད་ལས་ཐེག་པ་ཆེན་པོའི་མདོ་སྡེ་
མཐའ་དག་ཚར་གཅིག་གསན་པ་ཙམ་གྱིས་ཐུགས་སུ་ཆུད། གཙུག་གཏོར་རྣམ་རྒྱལ་འབུམ་
ཟླས་པས་དེའི་རིག་སྔགས་གྲུབ། གསང་བའི་བདག་པོ་བསྒྲུབས་པས་དེའི་ཞལ་མངོན་སུམ་
དུ་གཟིགས་ཏེ་ཏིང་ངེ་འཛིན་གྱི་སྒོ་དཔག་ཏུ་མེད་པ་བརྙེས། ཐོགས་མེད་མྱ་ངན་ལས་འདས་
པའི་རྗེས་སུ་ནཱ་ལེནྡྲའི་མཁན་པོ་མཛད་ནས་མུ་སྟེགས་ཀྱི་རྒོལ་བ་ལྔ་བརྒྱ་སུན་ཕྱུང་། ཆོས་
གཞི་དྲུག་བརྒྱ་ལྔ་བཅུ་རྩ་བཞི་བཙུགས། ཐེག་ཆེན་གྱི་དགེ་སློང་ཡང་གཅེན་པོའི་དུས་ལས་
མང་སྟེ་དྲུག་ཁྲི་ལོངས་པར་གྲགས། སློབ་དཔོན་ཉིད་དང་ལྷན་ཅིག་ཏུ་རྒྱུ་ཞིང་གནས་པའི་
དགེ་སློང་ཡང་སྟོང་ཙམ་སྟེ་དེ་ཐམས་ཅད་ཚུལ་ཁྲིམས་དང་ལྡན་ཞིང་མང་དུ་ཐོས་པ་ཤ་སྟག་
གོ །སློབ་དཔོན་འདིས་གཞུང་ལུགས་འབུམ་སྡེ་དགུ་བཅུ་རྩ་དགུ་ཐུགས་ལ་བཅང་བ་ཞལ་
འདོན་དུ་མཛད་པས། སྟོན་པ་མྱ་ངན་ལས་འདས་པའི་འོག་ཏུ་སློབ་དཔོན་འདི་ལྟ་བུ་མང་དུ་
ཐོས་པ་མ་བྱུང་བར་གྲགས། མཐར་དགེ་སློང་སྟོང་ཕྲག་གཅིག་གིས་མདུན་དུ་བདར་ཏེ་བལ་
པོའི་ཡུལ་དུ་བྱོན་ཏེ། དེར་ཡང་ཆོས་གཞི་བཙུགས་ཏེ་དགེ་འདུན་མང་པོ་ཐུག་མེད་དུ་འཕེལ་
བར་མཛད། ཇི་ཞིག་ཏུ་ཁྱིམ་བཙུན་ཆོས་གོས་གྱོན་ནས་ཞིང་རྨོད་པ་གཟིགས་ནས། སྟོན་
པའི་བསྟན་པ་ཉམས་སོ་ཞེས་ཐུགས་འབྱུང་བའི་ཚུལ་དང་བཅས་ཏེ་མྱ་ངན་ལས་འདས་ཏེ་རེ་
ཞིག་ཆོས་ཀྱི་ཉི་མ་ནུབ་པ་ལྟར་གྱུར་ཏོ། །དེར་སློབ་མ་རྣམས་ཀྱིས་མཆོད་རྟེན་བརྩིགས་པ་ད་
ལྟའང་སྐྱེ་རྒུ་རྣམས་ཀྱི་བསོད་ནམས་ཀྱི་དཔལ་དུ་བཞུགས་སོ། །འདིར་རྗེ་ཏཱ་ར་ནཱ་ཐའི་ཞལ་
སྔ་ནས་འཕགས་ཡུལ་གྱི་ཆོས་འབྱུང་དགོས་འདོད་ཀུན་འབྱུང་ལས། སློབ་དཔོན་དབྱིག་
གཉེན་གྱིས་དགུང་ལོ་བརྒྱར་ཉེ་བ་ཙམ་བཞུགས་ཤིང་། འཕགས་པ་ཐོགས་མེད་བཞུགས་
11



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
པའི་དུས་ཉིད་དུའང་ལོ་མང་པོར་འགྲོ་བའི་དོན་ཆེན་མཛད། འཕགས་པའི་རྗེས་སུ་ལོ་ཉི་ཤུ་
རྩ་ལྔ་ཙམ་འགྲོ་བའི་དོན་མཛད་དོ། །སློབ་དཔོན་ཆེན་པོ་འདི་དང་བོད་ཀྱི་རྒྱལ་པོ་ལྷ་ཐོ་རི་
གཉན་བཙན་དུས་མཉམ་མོ་ཞེས་གྲགས་པ་ལྟར་ཡང་འཐད་དོ། །ཞེས་གསུངས་སོ། །
སློབ་དཔོན་འདི་ཉིད་ལ་སློབ་མའི་ཚོགས་མཐའ་ཡས་པ་ཞིག་བྱོན་པ་ལས། ཚད་
མ་དང་། མངོན་པ། ཤེར་ཕྱིན། འདུལ་བ་རྣམས་བཤད་པའི་སློབ་མ་རང་ལས་མཁས་པར་
གྲགས་པའི་གཙོ་བོ་བཞི་བྱུང་བ་ལས། ཚད་མ་རང་ལས་མཁས་པ་སློབ་དཔོན་ཕྱོགས་
ཀྱི་གླང་པོ་ནི། ལྷོ་ཕྱོགས་ཀྱི་རྒྱུད་དུ་བྲམ་ཟེའི་རིགས་སུ་སྐུ་འཁྲུངས། ཕྱི་རོལ་པའི་གྲུབ་པའི་
མཐའ་དང་། བརྡ་སྤྱོད་པ་ལ་སོགས་པའི་གཙུག་ལག་ཐམས་ཅད་ལ་ཤིན་ཏུ་མཁས་པར་
སྦྱངས། ཇི་ཞིག་ནས་གནས་མ་བུའི་སྡེ་པའི་མཁན་པོ་གླང་པོ་བྱིན་ཞེས་བྱ་བ་ལས་རབ་ཏུ་
བྱུང་ཞིང་ཉན་ཐོས་ཀྱི་སྡེ་སྣོད་གསུམ་ལ་མཁས་པར་མཛད། མཁན་པོ་དེ་ཉིད་ལས་གདམས་
ངག་ཞུས་པས། ཕུང་པོ་ལས་དེ་ཉིད་དང་གཞན་དུ་བརྗོད་དུ་མེད་པའི་བདག་སྒོམས་ཤིག་
གསུངས་ནས་བསྒོམས་པས། བདག་མ་རྙེད་ནས་ཕྱི་ནང་གི་སྒྲིབ་པས་བསྒྲིབས་སམ་སྙམ་
ནས་ཕྱོགས་བཞིར་མར་མེ་ཆེན་པོ་སྦྱར། ཉིན་མོ་དཀར་ཁུང་ཐམས་ཅད་བསལ། ལུས་
གཅེར་བུར་ཕྱུང་སྟེ་ཕྱི་ནང་ཀུན་ཏུ་ཡང་ཡང་བལྟ་བ་ལྟར་བྱེད་པ་གྲོགས་ཀྱིས་མཐོང་ནས་
མཁན་པོར་བཤད་པས། མཁན་པོས་དེའི་རྒྱུ་མཚན་དྲིས་པ་ན། བདག་བློ་རྨོངས་པས་མཁན་
པོས་བསྟན་པའི་བདག་དེ་མ་མཐོང་བས་ཅིས་བསྒྲིབས་སམ་སྙམ་སྟེ་བལྟ་བའོ་ཞེས་དོན་
གྱིས་དེ་འགོག་པར་བྱེད་པའི་རིགས་པ་རྣམས་ཀྱང་བསྟན་པས། མཁན་པོ་ཁྲོས་ཏེ་ཁོ་བོའི་
གྲུབ་མཐའ་ལ་ཟུར་ཟ་བ་ཁྱེད་མ་འདུག་ཅིག་ཅེས་སྐྱོད་པའི་གནས་མ་ཡིན་པར་བསྐྲད་པ་ན།
དེ་ཉིད་དུ་རིགས་པས་སུན་དབྱུང་བར་ནུས་མོད་ཀྱིས་འོས་མ་ཡིན་པར་ཕྱག་བཙལ་ནས་ཕྱིར་
112



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
བྱོན། དེ་ནས་རིམ་གྱིས་ནཱ་ལེནྡྲར་སློབ་དཔོན་དབྱིག་གཉེན་གྱི་དྲུང་དུ་གཤེགས་ཏེ་དེ་ལས་
ཐེག་པ་ཆེ་ཆུང་གི་གཞུང་སྤྱི་དང༌། ཁྱད་པར་ཚད་མ་ལ་ཕུལ་དུ་བྱུང་བའི་མཁས་པར་སྦྱངས།
སྔགས་ཀྱི་དངོས་གྲུབ་བརྙེས་པས་འཕགས་པ་འཇམ་དཔལ་དངོས་སུ་ཞལ་མཇལ་ཏེ། དེ་
ལས་ཇི་ལྟར་བཞེད་པའི་ཆོས་གསན་ཏེ་དབེན་པར་རྩེ་གཅིག་ཏུ་བསམ་གཏན་ལ་གཞོལ་
བར་མཛད་དོ། །སྐབས་ཤིག་ཏུ་དཔལ་ནཱ་ལེནྡྲར་མུ་སྟེགས་ཀྱི་རྒོལ་བ་དག་ལྷགས་ནས་
སངས་རྒྱས་ཀྱི་བསྟན་པ་ཉམས་སྨད་པར་བྱས་པས། སློབ་དཔོན་སྤྱན་དྲངས་ཏེ་རྒོལ་ངན་མ་
ལུས་པ་སུན་དབྱུངས། སླར་ཨོ་ཌི་བི་ཤའི་ཡུལ་དུ་གཤེགས་ནས་བསམ་གཏན་ལ་བརྩོན་
པར་མཛད། དེར་སྔར་བརྩམས་པའི་ཚད་མའི་བསྟན་བཅོས་ཐོར་བུ་བརྒྱ་རྩ་བརྒྱད་བཞུགས་
པ་དེ་དག་ཐམས་ཅད་ཀྱི་ལུས་ཡོངས་སུ་རྫོགས་པའི་ཚད་མའི་བསྟན་བཅོས་ཀུན་ལས་
བཏུས་པ་ཞེས་བྱ་བ་བརྩམས་པར་བཞེད་དེ། དེའི་མཆོད་བརྗོད་དང་རྩོམ་པ་དམ་བཅར།
ཚད་མར་གྱུར་པ་འགྲོ་ལ་ཕན་བྱེད་པ། །
སྟོན་པ་བདེ་ཤེགས་སྐྱོབ་ལ་ཕྱག་འཚལ་ནས། ། །
ཚད་མ་བསྒྲུབ་ཕྱིར་རང་གི་གཞུང་ཀུན་ལས། །
བཏུས་ཏེ་སྣ་ཚོགས་འཐོར་རྣམས་འདིར་གཅིག་བྱ། །
ཞེས་བཞུགས་གནས་ཀྱི་བྲག་ངོས་སུ་རྡོ་ཐལ་གྱིས་བྲིས་པས་ས་གཡོ་བ་དང་། ནམ་མཁའ་
ནས་སྒྲ་ཆེན་པོ་བསྒྲགས་པ་སོགས་ལྟས་སྣ་ཚོགས་བྱུང་བས། མུ་སྟེགས་ཀྱི་སྟོན་པ་བྲམ་ཟེ་
ནག་པོ་ཞེས་བྱ་བས་དེའི་ལྟས་ཡིན་པར་ཤེས་ཏེ། སློབ་དཔོན་བསོད་སྙོམས་ལ་བཞུད་པའི་
ཤུལ་དུ་དེས་འོངས་ཏེ་བསུབས། དེ་ལྟར་ལན་གཉིས་སུ་བསུབས་པས། ལན་གསུམ་པ་
113



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
བྲིས་པའི་མཇུག་ཏུ། འདི་ཀུ་རེ་དང་ཀྱལ་ཀའི་ཕྱིར་བསུབ་པ་ཡིན་ན། དགོས་པ་ཆེན་པོ་ཡོད་
པས་མ་བསུབ་ཅིག འོན་ཀྱང་ཕྲག་དོག་ཡིན་ན་འདི་བློ་ལ་ཡོད་པའི་ཕྱིར་བསུབ་མི་ནུས།
རྩོད་པའི་ཕྱིར་ཡིན་ན་ལུས་མངོན་དུ་སྟོན་ཅིག་ཅེས་བྲིས་ཏེ་བསོད་སྙོམས་ལ་གཤེགས་སོ། །
དེས་སྔར་ལྟར་བསུབ་ཏུ་འོངས་པས་དེ་ལྟར་བྲིས་པ་མཐོང་བས་དེ་ཉིད་ཤིན་ཏུ་ཁྲོས་འཁྲུགས་
རྔམས་པར་གྱུར་ཏེ་དེར་བསྡད་དོ། །སློབ་དཔོན་བསོད་སྙོམས་ནས་འཁོར་བ་ན་བསྟན་པ་
དཔང་དུ་བཙུགས་ཏེ་བརྩད་པས་མུ་སྟེགས་དེ་ཉིད་ལན་གྲངས་དུ་མར་ཕམ་པར་མཛད་པའི་
མཐར་སློབ་དཔོན་གྱིས། ད་ཁྱེད་སངས་རྒྱས་ཀྱི་བསྟན་པ་ལ་ཞུགས་ཤིག་གསུངས་པ་ན།
དེས་སྔགས་བཟླས་པའི་ཐལ་བ་གཏོར་བས་སློབ་དཔོན་གྱི་ཡོ་བྱད་རྣམས་འཚིགས། སློབ་
དཔོན་ཡང་འཚིག་ལ་ཁད་པར་བྱུང་སྟེ་མུ་སྟེགས་དེ་ཕྱིར་སོང་ངོ༌། །དེ་ནས་སློབ་དཔོན་
ཐུགས་ཤིན་ཏུ་སྐྱོ་སྟེ་བདག་གིས་འདི་གཅིག་པུའི་དོན་ཡང་མི་ནུས་ན་གཞན་གྱི་དོན་ག་ལ་
ནུས་ཞེས་སེམས་བསྐྱེད་གཏོང་བར་བརྩམས་པ་ན། འཕགས་པ་འཇམ་དཔལ་མངོན་སུམ་
དུ་བྱོན་ཏེ།
བུ་མ་བྱེད་མ་བྱེད་སྐྱེ་བོ་དམན་དང་འཕྲད་ལས་བློ་གྲོས་ངན་སྐྱེ་སྟེ། །
ཁྱོད་ཀྱི་བསྟན་བཅོས་འདི་ལ་མུ་སྟེགས་ཚོགས་ཀྱིས་གནོད་མི་ནུས་པར་ཤེས། །
ཁྱོད་ཀྱི་སངས་རྒྱས་མ་ཐོབ་བར་དུ་དགེ་བའི་བཤེས་སུ་ང་འགྱུར་གྱི། །
ཕྱི་མའི་དུས་སུ་བསྟན་བཅོས་ཀུན་གྱི་མིག་གཅིག་ཏུ་ནི་འདི་འགྱུར་རོ། །
ཞེས་ལུང་བསྟན་དང་དབུགས་དབྱུང་སྩལ་བས་ཚད་མའི་མདོ་ཀུན་ལས་བཏུས་པ་ལ་སོགས་
པ་བརྩམས། ཡུལ་ཐ་དད་དུ་མུ་སྟེགས་ཀྱི་རྒོལ་བ་མ་ལུས་པ་ཚར་བཅད་པས་རྩོད་པའི་ཁྱུ་
114



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
མཆོག་ཏུ་གྲགས། ཆོས་གཞི་དང་དགེ་འདུན་གྱི་སྡེ་ཡང་བསམ་གྱིས་མི་ཁྱབ་པར་བཙུགས།
དབང་ཕྱུག་སྡེ་ལ་སོགས་པའི་རིགས་པ་སྨྲ་བའི་སློབ་མའི་ཚོགས་ཀྱིས་བཀང་སྟེ། མཐར་ཨོ་
ཌི་བི་ཤའི་ཡུལ་གྱི་ནགས་ཁྲོད་ཞིག་ཏུ་ཞི་བའི་དབྱིངས་སུ་མནལ་བར་གྱུར་ཏོ། །
སློབ་དཔོན་དེའི་སློབ་མ་དབང་ཕྱུག་སྡེ་ནི་རིག་པའི་གནས་ཐམས་ཅད་ལ་
མཁས་པར་གྱུར་ཏེ། ཚད་མ་ཀུན་བཏུས་ཀྱི་འགྲེལ་བཤད་སོགས་མཛད་དོ། ། །
དེའི་སློབ་མ་རིགས་པ་སྨྲ་བ་ཐམས་ཅད་ཀྱི་གཙུག་གི་ནོར་བུར་གྱུར་པ་
དཔལ་ལྡན་ཆོས་ཀྱི་གྲགས་པ་ནི། རྒྱ་གར་ལྷོ་ཕྱོགས་ཏྲི་མ་ལ་ཡའི་ཡུལ་དུ་བྲམ་ཟེའི་
རིགས་སུ་སྐུ་འཁྲུངས། ཆུང་ངུའི་སྐབས་ནས་བློ་གྲོས་ཤིན་ཏུ་རྣོ་ཞིང་མུ་སྟེགས་པའི་གཞུང་
ལུགས་མ་ལུས་པར་མཁས་པའི་ཏོག་ཏུ་གྱུར། སྐབས་ཤིག་སངས་རྒྱས་ཀྱི་གསུང་རབ་འགའ་
མཇལ་བས། སྟོན་པ་སངས་རྒྱས་དང་དེའི་གསུང་ཡང་དག་པར་མཐོང་སྟེ། རང་གི་སྟོན་པ་
དང་གྲུབ་པའི་མཐའ་ནི་མཆིལ་མའི་ཐལ་བ་བཞིན་དུ་དོར་ཏེ་སློབ་དཔོན་ཆོས་སྐྱོང་ལས་རབ་
ཏུ་བྱུང་ཞིང་། སྡེ་སྣོད་གསུམ་མཐའ་དག་ལ་མཁས་པར་མཛད། སློབ་དཔོན་དབང་ཕྱུག་སྡེ་
ལས་ཚད་མ་ཀུན་བཏུས་ཚར་གཅིག་གསན་པས་སློབ་དཔོན་དང་མཉམ་པར་གྱུར། ལན་
གཉིས་གསན་སྐབས་ཕྱོགས་ཀྱི་གླང་པོ་དང་མཉམ། ལན་གསུམ་གསན་པ་ན་དབང་ཕྱུག་
སྡེས་ཀྱང་ཕྱོགས་ཀྱི་གླང་པོའི་དགོངས་པ་མ་ལོངས་པར་འགའ་ཞིག་ནོར་བར་མཁྱེན་ནས་
སློབ་དཔོན་ལ་བཟླས་པས་ཤིན་ཏུ་དགྱེས་ཏེ། ཁྱོད་ནི་ཕྱོགས་ཀྱི་གླང་པོ་དང་མཉམ་མོ་ཞེས་
བསྔགས་པའི་མེ་ཏོག་གཏོར་ཏེ་ཚད་མ་ཀུན་བཏུས་ལ་འགྲེལ་བ་རྩོམས་ཤིག་ཅེས་བཀས་
གནང་བ་ཐོབ་པས་རྣམ་འགྲེལ་སོགས་ཚད་མ་སྡེ་བདུན་དང་། རྣམ་འགྲེལ་གྱི་ལེའུ་དང་པོར་
115



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
རང་འགྲེལ་དང༌། འཕྲོས་ལེའུ་ཕྱི་མ་གསུམ་གྱི་འགྲེལ་བ་ལྷ་དབང་བློར་རྩོམ་དུ་བཅུག་གོ །
དེ་ནས་ལྷག་པའི་ལྷ་ཧེ་རུ་ཀ་བསྒྲུབས་པས་མངོན་སུམ་དུ་ཞལ་བསྟན་ཏེ་ཕྱོགས་ཐམས་ཅད་
ལས་རྣམ་པར་རྒྱལ་བའི་དངོས་གྲུབ་ཐོབ། དེ་རྗེས་མུ་སྟེགས་པའི་རྒོལ་བ་ངན་པ་རྣམས་ཚར་
བཅད་པར་བྱ་བའི་ཕྱིར། མུ་སྟེགས་ཀྱི་གྲུབ་མཐའི་གསང་ཚིག་རྣམས་སློབ་པར་བཞེད་ནས་
ཁོལ་པོའི་ཆ་ལུགས་སུ་བརྫུས་ཏེ་ལྷོ་ཕྱོགས་ཀྱི་རྒྱུད་དུ་བྱོན་ནས། མུ་སྟེགས་ཀྱི་གྲུབ་མཐའ་
ཡོངས་རྫོགས་ལ་ཤིན་ཏུ་མཁས་པ། མངའ་ཐང་དང་ལོངས་སྤྱོད་ཀྱང་འགྲན་དུ་མེད་པ་
གཞོན་ནུ་རོལ་པ་ཞེས་བྱ་བའི་སར་གཤེགས་ཏེ་དེའི་ཅི་འདོད་པའི་ལས་མ་ལུས་པ་སྒྲུབ་པར་
བྱེད་པའི་གཡོག་ཏུ་བཞུགས་པས། མུ་སྟེགས་ཁྱོ་ཤུག་གཉིས་ཆེས་ཆེར་མགུ་བར་གྱུར་ནས།
ཁྱེད་ལ་ཅི་ཞིག་འདོད་སྨྲས་པ་ན། གྲུབ་པའི་མཐའ་རྣམས་ཉན་པར་འདོད་དོ་བརྗོད་པས།
གཞོན་ནུ་རོལ་པས་སློབ་མ་ལ་རིགས་པ་སྟོན་པ་རྣམས་ཉན་དུ་གཞུག གསང་ཚིག་བུ་དང་
ཆུང་མ་མ་གཏོགས་གཞན་ལ་མི་སྟོན་པ་འགའ་ཞིག་ཡོད་པ་རྣམས་ཀྱང་ལས་ཀྱི་བྱ་བས་དེའི་
བུ་དང་ཆུང་མ་མགུ་བར་བྱས་ཏེ་དེ་རྣམས་ལ་དྲིས་པས་ཤེས་སོ། །མཐར་གྲུབ་མཐའ་མ་ལུས་
པ་ཁོང་དུ་ཆུད་དེ་སློབ་དཔོན་འཁོར་དང་བཅས་པ་ལ་གྱ་ནོམ་པའི་ཡོན་སྦྱར་ནས་ཕེབས་སོ། །
དེ་ནས་རྒྱལ་པོ་དྲུཋམ་རི་པུ་ཞེས་བྱ་བ་འཁོར་ལྔ་བརྒྱ་དང་བཅས་པར་ཟླ་བ་གསུམ་དུ་རྩད་
པས་དེ་དག་ཐམས་ཅད་སུན་ཕྱུང་སྟེ་རྒྱལ་བའི་བསྟན་པ་ལ་བཙུད་ཅིང། དེ་དག་གི་ལོངས་
སྤྱོད་ཐམས་ཅད་ཀྱང་ནང་པའི་ཆོས་གཞིར་བཅུག་གོ །དེ་ལྟའི་གཏམ་གཞོན་ནུ་རོལ་པས་
ཐོས་ཏེ། སྙིང་ལ་མི་བཟོད་པའི་ཞེ་སྡང་སྐྱེས་ནས་བསྟན་པ་དཔང་དུ་བཙུགས་ཏེ་བརྩད་པས་
གཞོན་ནུ་རོལ་པ་འཁོར་དང་བཅས་པ་མི་སྨྲ་བའི་རྟུལ་ཞུགས་ཀྱི་གནས་སུ་བཀོད་ཅིང་། དེ་
དག་ཐམས་ཅད་ཀྱིས་སངས་རྒྱས་ཀྱི་བསྟན་པ་ནི་ཡང་དག་པར་རིག་སྟེ་རབ་ཏུ་བྱུང་ངོ༌། །ཇི་
116



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
ཞིག་ན་དཔལ་ནཱ་ལེནྡར་སཾ་ག་ར་ཨཱ་ཙརྱ་ཞེས་བྱ་བ་མུ་སྟེགས་ཀྱི་པཎྜི་ཏ་ལྷ་དབང་ཕྱུག་ལས་
མཆོག་ཐོབ་པ་ཞིག་གིས་རྩོད་པའི་དུས་བཏབ་པ་ན། ནཱལེནྡྲ་པ་རྣམས་ཀྱིས་ལྷོ་ཕྱོགས་ནས་
དཔལ་ཆོས་ཀྱི་གྲགས་པ་སྤྱན་དྲངས་ཏེ་རྒྱལ་པོ་སོགས་དཔང་དུ་བྱས་ནས་རྩོད་པའི་བྱ་བ་ལ་
ཕྱོགས་པའི་ཚེ། མུ་སྟེགས་དེས། བདག་རྒྱལ་ན་ཁྱེད་རྣམས་གང་ལ་མཆོང་ངམ་མུ་སྟེགས་ལ་
འཇུག་གདམ་ང་གྱིས། ཅི་སྟེ་ཁྱེད་རྣམས་རྒྱལ་ན་ཁོ་བོ་ཅག་གངྒ་ལ་མཆོངས་ཏེ་འཆི་བར་བྱེད་
དོ། །ཞེས་ཟེར་ནས་བརྩད་པས། དཔལ་ཆོས་ཀྱི་གྲགས་པའི་རིགས་པའི་སྒོ་མཐའ་ཡས་པ་
ཞིག་གིས་དེ་དག་ཐམས་ཅད་ཅང་མི་སྨྲ་བའི་གནས་སུ་བཀོད། དུས་དེར་སཾ་ག་ར་ཨཱ་ཙརྱ་
རང་གི་སློབ་མ་བྷ་ཌཱ་ཨཱ་ཙརྱ་ལ། ཁྱོད་ཀྱི་དགེ་སྦྱོང་མགོ་བྲེགས་འདི་རྣམས་ཕམ་པར་བྱོས་
ལ། ཅི་སྟེ་མ་རྒྱལ་ན་ཁོ་བོ་ཁྱོད་ཀྱི་བུར་སྐྱེ་བ་བླངས་ནས་སླར་ཡང་རྩོད་པར་བྱའོ་ཞེས་སྨྲས་
ཏེ་གངྒར་ལྕེབས་ཏེ་སྲོག་གི་དབང་པོ་བཏང་ངོ༌། །དེའི་ཚེ་དེའི་སློབ་མ་མང་པོ་ཞིག་སངས་
རྒྱས་ཀྱི་བསྟན་པར་ཞུགས། ལྷག་མ་རྣམས་རིང་དུ་བྲོས་པར་གྱུར་ཏོ། །དེའི་ཕྱི་ལོར་སཾ་ག་ར་
ཨཱ་ཙརྱ་དེ་ཉིད་བྷ་ཌཱ་ཨཱ་ཙརྱའི་བུར་སྐྱེ་བ་བླངས། དེ་ནས་ལོ་བདུན་གྱི་མཚམས་ན་བྷ་ཊཱ་ཨཱ་
ཙརྱ་ཡང་རྩོད་པས་ཚར་བཅད་པས་དེ་ཡང་གངྒཱར་མཆོངས་ཏེ་ཤིའོ། །དེ་ནས་ཇི་ཙམ་ན་སློབ་
དཔོན་ཉིད་རྒྱལ་པོ་མེ་ཏོག་ཀུན་ཏུ་རྒྱས་པ་ཞེས་བྱ་བ། གྲོང་འབུམ་ཕྲག་བཅུ་ལ་དབང་བསྒྱུར་
ཞིང་ལོངས་སྤྱོད་ཀྱི་ཁྱད་པར་ལྷ་དང་མཚུངས་པ་ཞིག་གི་གནས་སུ་གཤེགས་པ་ན། རྒྱལ་
པོས་སུ་ཡིན་དྲིས་པས། །
ཤེས་རབ་ཅན་ནི་ཕྱོགས་ཀྱི་གླང་པོ་སྟེ། །
ཙནྡྲ་གོ་མཱི་བརྗོད་པ་རྣམ་པར་དག །
སྙན་ངག་དཔའ་བོ་ལས་བྱུང་སྡེབ་སྦྱོར་མཁས། །
117



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཕྱོགས་ལས་རྣམ་པར་རྒྱལ་བ་ང་མིན་སུ། །
ཞེས་གསུངས་པ་ན། ཆོས་ཀྱི་གྲགས་པ་ཡིན་ནམ་ཞེས་དྲིས་པས། འཇིག་རྟེན་ན་དེ་ལྟར་
འདོགས་གསུངས། རྒྱལ་པོས་གཙུག་ལག་ཁང་བཞེངས་ཏེ་དེར་སློབ་དཔོན་བཞུགས་སུ་
གསོལ། རྒྱལ་པོའི་སྒོ་ཁང་དུ།
གལ་ཏེ་ཆོས་ཀྱི་གྲགས་པ་ཡི། །
སྨྲ་བའི་ཉི་མ་ནུབ་པ་ན། །
ཆོས་རྣམས་གཉིད་ལོག་ཡང་ན་ཤི། །
ཆོས་མ་ཡིན་ནམ་ད་གདོད་ལངས། །
ཞེས་ཆེད་དུ་བརྗོད་པའི་ཡི་གེར་བྲིས་སོ། །དེར་ཡུན་རིང་དུ་སངས་རྒྱས་ཀྱི་བསྟན་པ་དར་
བར་མཛད་ནས་ཡུལ་དེར་དགེ་སློང་ཁྲི་ཕྲག་སྙེད་བྱུང་ཞིང་། ཆོས་གཞི་ཡང་ལྔ་བཅུ་ཙམ་
བཙུགས་པར་མཛད་དོ། །
དེ་རྗེས་སཾ་ག་ར་ཨཱ་ཙརྱ་སླར་ཡང་སྐྱེ་བ་བླངས་པ་དེ་ཉིད་སྔ་མ་ལས་ཀྱང་ཆེས་ཤིན་
ཏུ་བློ་རྣོ་ཞིང་། རྩོད་པ་ལ་མཁས་པ། ལོ་བཅོ་ལྔའམ་བཅུ་དྲུག་ལོན་པ་ན། དཔལ་ཆོས་ཀྱི་
གྲགས་པ་ལ་རྩོད་པར་འདོད་དེ་ཕྱོགས་ཀུན་ཏུ་དྲིལ་བསྒྲགས་ཤིང༌། བྲམ་ཟེའི་སྐྱེ་བོ་སྟོང་
ཕྲག་ལྔ་ཙམ་དང་། རྒྱལ་པོ་ལ་སོགས་པའི་སྐྱེ་བོ་དཔག་ཏུ་མེད་པ་འདུས་པའི་སར། སྔར་
བཞིན་བསྟན་པ་དཔང་དུ་བཙུགས་ནས་བརྩད་པ་ལས་ཤིན་ཏུ་ཚར་བཅད་དེ། སྔོན་བཞིན་དུ་
སློབ་དཔོན་གྱིས་བཟློག་ཀྱང་མ་ཉན་པར་གངྒཱར་མཆོངས་སོ། །དེའི་ཚེ་ཡང་བྲམ་ཟེའི་སྐྱེ་བོ་
118



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
དཔག་ཏུ་མེད་པ་ཞིག་ནང་པའི་བསྟན་པར་ཞུགས། དེ་ནས་སློབ་དཔོན་དེ་ཉིད་སླར་ཡང་ལྷོ་
ཕྱོགས་ཀྱི་རྒྱུད་དུ་བྱོན་ཏེ། སངས་རྒྱས་ཀྱི་བསྟན་པ་མ་དར་བ་དང་ཉམས་པའི་ཕྱོགས་ཐམས་
ཅད་དུ་བསྟན་པའི་འགལ་རྐྱེན་བྱེད་པ་རྣམས་རྩོད་པས་ཚར་བཅད། དགེ་འདུན་གྱི་སྡེ་དང་
ཆོས་གཞི་ཐུག་མེད་དུ་དར་བར་མཛད། སློབ་དཔོན་འདིས་ཡོངས་སུ་བསྐུལ་ཏེ་སངས་རྒྱས་
ཀྱི་བསྟན་པ་ལ་བཅུག་པའི་དགེ་སློང་དང་དགེ་བསྙེན་ཡན་ཆད་བསྡོམས་ན་འབུམ་དུ་ཉེ་བ་
ཙམ་ཡོད་པར་གྲགས། དེ་ནས་སྐུ་ཚེ་ཐ་མའི་ཚེ། ཡང་སྔར་གྱི་སཾ་ག་ར་ཨཱ་ཙརྱ་དེ་ཉིད་སླར་
ཡང་སྐྱེ་བ་བླངས་ཏེ་སྔོན་ལས་ཀྱང་བློ་གྲོས་ཀྱི་སྟོབས་ཆེ་བ། རང་གི་ལྷ་མདུན་དུ་འོངས་ཏེ་
མངོན་སུམ་དུ་རིགས་པ་སློབ་པ། རེས་འགའ་དེའི་ལུས་ལ་ཡོངས་སུ་ཞུགས་ནས་ཀྱང་སྔོན་
མེད་པའི་རིགས་པ་བརྗོད་པ་བྱུང་སྟེ། ལོ་བཅུ་གཉིས་ལོན་ཙམ་ན། དཔལ་ཆོས་ཀྱི་གྲགས་པ་
ལ་རྩོད་པར་འདོད་པ་ལ། གཞན་གྱིས་བཟློག་ཀྱང་མ་ཉན་པར་སློབ་དཔོན་གྱི་སར་སོང་སྟེ།
གང་རྒྱལ་བ་དེའི་བསྟན་པ་ལ་གཅིག་ཤོས་འཇུག་པར་བྱས་ནས་བརྩད་པས། དཔལ་ཆོས་
ཀྱི་གྲགས་པ་རྒྱལ་བར་གྱུར་ཏེ་དེ་ཉིད་སངས་རྒྱས་ཀྱི་བསྟན་པ་ལ་བཅུག་གོ །མཐར་ཡུལ་
ཀལིངྐར་སངས་རྒྱས་ཀྱི་བསྟན་པ་རྒྱས་པར་མཛད་ཅིང་། སྐྱེ་བོ་རབ་ཏུ་མང་པོ་ཆོས་ལ་བཀོད་
ནས་གཟུགས་སྐུ་ཆོས་དབྱིངས་སུ་མནལ་བའི་ཚུལ་བསྟན་ཏོ། །འདིར་སློབ་དཔོན་བྱོན་པའི་
དུས་ནི། མཐའ་གཅིག་ཏུ་མ་ངེས་ཀྱང་རྗེ་ཏཱ་ར་ནཱ་ཐའི་བཞེད་པ་ལྟར་ན། ཆོས་འབྱུང་དགོས་
འདོད་ཀུན་འབྱུང་ལས། སློབ་དཔོན་འདི་དང་བོད་ཀྱི་རྒྱལ་པོ་སྲོང་བཙན་སྒམ་པོ་དུས་
མཉམ་མོ་ཞེས་གྲགས་པ་བཞིན་དོན་ལའང་གནས་པར་མངོན་ནོ་ཞེས་གསུངས་སོ། །
གཞན་ཡང་འདིར་སློབ་དཔོན་ཕྱོགས་ཀྱི་གླང་པོའི་སློབ་མ་སློབ་དཔོན་ཆོས་
སྐྱོང་ནི། ལྷོ་ཕྱོགས་སུ་སྙན་ངག་མཁན་གྱི་རིགས་སུ་སྐུ་འཁྲུངས། ཕྱིས་སློབ་དཔོན་ཆོས་
119



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
འབངས་ལས་རབ་ཏུ་བྱུང་སྟེ་འདུལ་བ་གསན། དེ་ནས་རིམ་བཞིན་སློབ་དཔོན་ཕྱོགས་ཀྱི་
གླང་པོ་ལས་སྡེ་སྣོད་མ་ལུས་པ་གསན་པས་མཁས་པའི་དབང་ཕྱུག་དམ་པར་གྱུར། རྟག་ཏུ་
མདོ་སྡེ་བརྒྱ་རྩ་བརྒྱད་ཞལ་འདོན་དུ་མཛད། འཕགས་པ་ནམ་མཁའ་སྙིང་པོ་བསྒྲུབས་པས་
དངོས་སུ་ཞལ་གཟིགས་ཏེ་རྟག་ཏུ་དེ་ལས་ཆོས་ཉན་པར་ནུས། རང་གི་སློབ་མ་རྣམས་ཀྱང་
བྱང་སེམས་ཀྱི་རྩ་ལྟུང་བྱུང་བའི་ཚེ་དངོས་སམ་ཡང་ན་རྨི་ལམ་གྱི་སྐབས་སུ་འཕགས་པ་ནམ་
སྙིང་གི་མདུན་དུ་ལྟུང་བ་བཤགས་སུ་འཇུག་པར་མཛད། རང་ཉིད་དགེ་འདུན་དང་བཅས་པ་
ལ་འཚོ་བའི་ཡོ་བྱད་སྦྱིན་བདག་ལས་འཚོལ་མི་དགོས་པར་ནམ་མཁའ་མཛོད་ལས་བླངས་
པས་ཆོག་པར་གྱུར། ཇི་ཞིག་ན་ནཱ་ལེནྡྲའི་མཁན་པོ་མཛད་དེ་མུ་སྟེགས་ཀྱི་རྒོལ་བ་ངན་པ་
རྣམས་རྩོད་པ་དང་རིག་སྔགས་ཀྱིས་ཕམ་པར་མཛད། སྐུ་ཚེའི་མཐར་ཤར་ཕྱོགས་གསེར་
གླིང་དུ་བྱོན་ནས། དེར་བསྟན་པ་གསལ་བར་མཛད་ནས་བཅུད་ལེན་གྱི་དངོས་གྲུབ་
བསྒྲུབས་ཏེ་ལྷའི་གནས་སུ་བཞུད་པར་གྲགས་སོ། །
ཡང་སློབ་དཔོན་དབྱིག་གཉེན་གྱི་སློབ་མ་མངོན་པ་རང་ལས་མཁས་པ་
སློབ་དཔོན་བློ་གྲོས་བརྟན་པ་ནི། སྔོན་མཁས་མཆོག་དབྱིག་གཉེན་གྱིས་གཞུང་ལུགས་
འབུམ་སྡེ་དགུ་བཅུ་རྩ་དགུ་ཞལ་འདོན་དུ་མཛད་པའི་ཚེ། ཉེ་འཁོར་དུ་ཕུག་རོན་ཞིག་རྟག་ཏུ་
གནས་པ་དེས་ཆོས་ཀྱི་སྒྲ་དེ་རྣམས་རྣ་བའི་དཔྱིད་དུ་ནོས་སོ། །ནམ་ཞིག་ཏུ་ཕུག་རོན་དེ་ཚེ་
འཕོས་ཏེ་ཚོང་དཔོན་ཞིག་གི་བུར་སྐྱེས། སྐྱེས་མ་ཐག་ཏུ་སློབ་དཔོན་གང་ན་བཞུགས་དྲིས་
པའི་ཚེ། ཕས་སློབ་དཔོན་སུ་ཞིག་ཡིན་དྲིས་པས། དབྱིག་གཉེན་ཡིན་ཏེ་མ་ག་དྷུ་ན་བཞུགས་
ཟེར། དེ་ནས་ཅུང་ཟད་ནར་སོན་པ་ན་སློབ་དཔོན་དབྱིག་གཉེན་ཅན་དུ་བསྐྱལ། སློབ་དཔོན་
གྱིས་ཀྱང་དེ་ལ་ཡི་གེའི་ཕྱི་མོ་ནས་བརྩམས་ཏེ་རིག་པའི་གནས་མཐའ་དག་བསླབ་པར་
120



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
མཛད་པས་ཐམས་ཅད་དཀའ་བ་མེད་པར་ཁོང་དུ་ཆུད། སྐབས་ཤིག་ན་ཁྱེའུ་དེས་སྲན་མ་
སྦར་གང་རྙེད་པ་ཟའམ་སྙམ་པའི་ཚེ། དེ་ན་སྒྲོལ་མའི་ལྷ་ཁང་ཞིག་ཡོད་པ་ལ། འཕགས་མ་
ལ་མ་ཕུལ་བར་བཟར་མི་རུང་སྙམ་ནས་སྲན་མ་འགའ་ཞིག་ཕུལ་བས་འགྲིལ་ནས་བྱུང་།
འཕགས་མས་མ་གསོལ་བར་རང་གིས་ཟ་བར་མི་འོང་སྙམ་ནས། ཟད་ཟད་ཕུལ་ཡང་འགྲིལ་
ཏེ་བྱུང་བ་ན། བྱིས་པར་གྱུར་པས་ངུས་སོ། །འཕགས་མས་ཞལ་མངོན་སུམ་དུ་བསྟན་ཏེ་ཁྱོད་
མ་ངུ་ཞིག་ངས་བྱིན་གྱིས་རློབ་བོ་གསུངས། སྐད་ཅིག་དེ་ལ་ཤེས་བྱ་ཐམས་ཅད་ལ་ཐོགས་པ་
མེད་པའི་བློ་གྲོས་ཐོབ་སྟེ་དམ་ཆོས་དཀོན་མཆོག་བརྩེགས་པ་ཐུགས་ལ་མངའ་ཞིང་དེ་ལ་
འགྲེལ་པ་ཡང་མཛད། བྱ་བ་ཐམས་ཅད་འཕགས་མ་སྒྲོལ་མས་ལུང་བསྟན་པར་མཛད།
གནས་བརྟན་སྡེ་སྣོད་གསུམ་འཛིན་པ། ཁྱད་པར་ཐེག་པ་ཆེ་ཆུང་གི་མངོན་པ་མཐའ་དག་ལ་
ཤིན་ཏུ་མཁས་ཤིང་། སློབ་དཔོན་དབྱིག་གཉེན་གྱིས་མཛད་པའི་མཛོད་སོགས་གཞུང་ཕལ་
ཆེར་ལ་འགྲེལ་བཤད་མཛད། མུ་སྟེགས་ཀྱི་རྒོལ་བ་མང་པོ་ཡང་ཚར་བཅད་དེ་སྨྲ་བའི་དབང་
ཕྱུག་ཏུ་གྲགས་ཤིང་། ཆོས་གཞི་ཡང་བརྒྱ་རྩ་བཙུགས་པ་སོགས་ངོ་མཚར་བའི་མཛད་པ་
མཐའ་ཀླས་པ་ཞིག་བསྐྱངས་སོ། །
དབྱིག་གཉེན་གྱི་སློབ་མ་ཤེར་ཕྱིན་རང་ལས་མཁས་པ་འཕགས་པ་རྣམ་
གྲོལ་སྡེ་ནི། ཡུལ་དབུས་དང་ལྷོ་ཕྱོགས་ཀྱི་མཚམས་འབར་བའི་ཕུག་དང་ཉེ་བར་སྐུ་
འཁྲུངས། ནར་སོན་ནས་སློབ་དཔོན་དབྱིག་གཉེན་གྱི་ཞབས་ལ་བསྙེན་ཅིང་གཙུག་ལག་གི་
གཞུང་དུ་མ་ཐུགས་སུ་ཆུད་པ་དང་། ཁྱད་པར་ཤེར་ཕྱིན་ལ་ཤིན་ཏུ་མཁས་པར་གྱུར་ཅིང་།
རབ་ཏུ་དགའ་བའི་ས་ཐོབ་པ་སོགས་ཏིང་ངེ་འཛིན་གྱི་ཡོན་ཏན་དཔག་ཏུ་མེད་པ་ཐུགས་རྒྱུད་
དུ་མངའ། རྒྱལ་བ་བྱམས་པ་ལས་ཆོས་མཉན་ནས་མངོན་རྟོགས་རྒྱན་ཉི་ཁྲི་དང་སྦྱར་བའི་ཉི་
།
121



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཁྲི་སྣང་བ་ཞེས་བྱ་བ་མཛད། མཐར་ཤར་ཕྱོགས་སུ་གཤེགས་ཏེ་རྒྱལ་ཕྲན་ཞིག་གི་བླ་མར་
གྱུར། གཙུག་ལག་ཁང་ཉི་ཤུ་ཙམ་གྱི་བདག་པོ་མཛད་དེ་ཤེས་རབ་ཀྱི་ཕ་རོལ་ཏུ་ཕྱིན་པ་རྩལ་
དུ་བཏོན་ནས་གསུངས་པས་ཤེར་མདོ་ཉན་པའི་དགེ་སློང་རང་ཡང་ཉུང་དུས་སུ་སྟོང་ཕྲག་རེ་
ཚོགས་པ་ལོ་སུམ་ཅུ་ཙམ་གྱི་བར་དུ་བྱུང་ངོ༌། །
སློབ་དཔོན་དབྱིག་གཉེན་གྱི་སློབ་མ་འདུལ་བ་རང་ལས་མཁས་པ་སློབ་
དཔོན་ཡོན་ཏན་འོད་ནི། ཡུལ་བཅོམ་བརླག་ཏུ་བྲམ་ཟེའི་རིགས་སུ་འཁྲུངས་ནས། རིམ་
གྱིས་བདག་དང་གཞན་གྱི་གྲུབ་པའི་མཐའ་རྒྱ་མཚོའི་ཕ་རོལ་ཏུ་སོན་པ། དེ་ཉིད་ཕྱིས་རབ་ཏུ་
བྱུང་ཞིང་བསྙེན་པར་རྫོགས་ནས། སློབ་དཔོན་ཆེན་པོ་དབྱིག་གཉེན་གྱི་དྲུང་དུ་ཉན་ཐོས་ཀྱི་
སྡེ་སྣོད་གསུམ་དང་། ཐེག་པ་ཆེན་པོའི་མདོ་སྡེ་དུ་མ་ལ་ཡང་མཁས་པར་སྦྱངས། སྡེ་པ་ཐ་
དད་པའི་འདུལ་བ་བསྟན་བཅོས་དང་བཅས་པ་མཐའ་དག་མཁས་པར་མཁྱེན། ཁྱད་པར་དུ་
ཡང་འཕགས་པ་གཞི་ཐམས་ཅད་ཡོད་པར་སྨྲ་བའི་འདུལ་བ་འཛིན་པ་ཐམས་ཅད་ཀྱི་གཙུག་
གི་ནོར་བུ་ལྟ་བུར་གྱུར་ཅིང་། འདུལ་བ་འབུམ་སྡེ་རྟག་ཏུ་ཐུགས་ལ་འདོན་པར་མཛད་པ་དང༌།
ལྷན་ཅིག་གནས་པ་དགེ་སློང་སྟོང་ཕྲག་ལྔ་རེ་ཡོད་ཅིང་། ཐམས་ཅད་ཀྱང་ཚུལ་ཁྲིམས་རྣམ་
པར་དག་པ་སྟེ། སྔོན་དགྲ་བཅོམ་པ་རྣམས་ཀྱིས་བསྟན་པ་སྐྱོང་བའི་དུས་བཞིན་ཡོད་ལ།
འདུལ་བ་འབུམ་སྡེ་ཐོན་པའང་ལྔ་བརྒྱ་ཙམ་དུ་བྱུང་། སློབ་དཔོན་འདིས་འདུལ་བའི་མདོ་
དང་དེའི་རང་འགྲེལ་ཀརྨ་ཤ་ཏམ། བྱང་སའི་ཚུལ་ཁྲིམས་ཀྱི་ལེའུའི་འགྲེལ་བ་སོགས་མཛད།
ཚུལ་ཁྲིམས་རྣམ་པར་དག་པའི་སྟོབས་ཀྱིས་རྒྱལ་པོ་ཤྲི་ཧར་འཁོར་དང་བཅས་པས་ཤིན་ཏུ་
དད་དེ་ཐམས་ཅད་ཀྱང་སངས་རྒྱས་ཀྱི་བསྟན་པར་གཞུག རྒྱལ་པོའི་བླ་མར་གྱུར་པས་ཡོ་
བྱད་དཔག་ཏུ་མེད་པའི་འདུ་བ་བྱུང་ཡང་ཐམས་ཅད་དགེ་བར་བསྒྱུར་ཏེ་རང་ཉིད་སྦྱངས་པའི་
122



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
ཡོན་ཏན་ལས་ནམ་ཡང་མི་འདའ་བར་གནས་སོ། །
དེ་བཞིན་དུ་སློབ་དཔོན་ཆེན་པོ་ཤཱཀྱ་འོད་ནི། མ་ག་དྷཱའི་མཁན་པོ་བསོད་ནམས་
གྲགས་པ་དང་ཞི་བའི་འོད་སོགས་ལས་འདུལ་བའི་སྡེ་སྣོད་མཉན་ཅིང་སྦྱངས་པ་མཐར་ཕྱིན་
པ་མཛད་དེ། འདུལ་བ་སུམ་བརྒྱ་དང་། རང་འགྲེལ་འོད་ལྡན་ལ་སོགས་པ་མང་དུ་བརྩམས།
དེ་ཡང་སློབ་དཔོན་ཆེན་པོ་ཡོན་ཤཱཀ་རྣམ་གཉིས་ཞེས་འདུལ་བ་འཛིན་པ་རྣམས་ཀྱི་མཆོག་ཏུ་
བསྔགས་པའོ། །
དེ་ལྟར་འཕགས་པའི་ཡུལ་དུ་སྔ་ཕྱི་ཅི་རིགས་སུ་སློབ་དཔོན་ཆེན་པོ་བགྲང་གིས་མི་
ལངས་པ་ཞིག་བྱོན་པ་ལས་དེ་དག་ཕལ་ཆེར་རྒྱལ་བའི་མདོ་རྒྱུད་རྣམས་སུ་བསྟན་པ་སྤེལ་
ཞིང་། མཐར་བྱང་ཆུབ་བརྙེས་པར་ལུང་གིས་ཉེ་བར་བསྔགས་པ་བཞིན། ངོ་མཚར་བའི་ཕྲིན་
ལས་ཀྱིས་བསྟན་པ་བསྐྱངས་པའི་རྣམ་པར་ཐར་པ་རེ་རེའི་ཚུལ་ཡང་དཔག་པར་དཀའ་ཞིང་
བསམ་གྱིས་མི་ཁྱབ་པ་ཁོ་ན་སྟེ། དེ་དག་རྣམས་ཀྱི་ནང་ནས་ཀྱང་སློབ་དཔོན་ཆེན་པོ་ཀླུ་སྒྲུབ་
དང་། འཕགས་པ་ཐོགས་མེད། ཕྱོགས་གླང་གསུམ་ནི་གཞུང་བྱེད་པ་པོ་གསུམ་དང་། ཨཱ་རྱ་
དེ་བ་དང་། དབྱིག་གཉེན། ཆོས་ཀྱི་གྲགས་པ་གསུམ་ནི་འགྲེལ་བ་བྱེད་པ་པོ་སྟེ། འཛམ་གླིང་
མཛེས་པར་བྱེད་པའི་རྒྱན་དྲུག་ཅེས་ཡོངས་སུ་གྲགས་ལ། ཡང་མཁས་པ་ཕལ་ཆེར་གྱིས་དེའི་
ཁར་སློབ་དཔོན་ཆེན་པོ་ཡོན་ཏན་འོད་དང་ཤཱཀྱ་འོད་གཉིས་ལ་མཆོག་གཉིས་ཞེས་གྲགས་པ་
དང་། ཡང་མང་པོ་ཞིག་གིས་རྒྱན་དྲུག་དང་། ཆེན་པོ་བཞི་སྟེ་སྒྲ་གཅན་འཛིན་བཟང་པོ་དང༌།
སློབ་དཔོན་དཔའ་བོ། སློབ་དཔོན་ཡོན་ཏན་འོད། སློབ་དཔོན་ཆོས་སྐྱོང་བཅས་དང་། སློབ་
དཔོན་ཆེན་པོ་ཙནྡྲ་གོ་མཱི་དང༌། རྒྱལ་སྲས་ཆེན་པོ་ཞི་བ་ལྷ་གཉིས་ལ་རྨད་དུ་བྱུང་བའི་སློབ་
དཔོན་གཉིས་ཞེས་བཞེད་དོ། །
123



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གཉིས་པ་ཐུན་མིན་སྔགས་ཀྱི་སྡེ་སྣོད་ཇི་ལྟར་བྱུང་ཞིང་དེ་འཛིན་པར་བྱེད་པའི་གྲུབ་
པའི་སློབ་དཔོན་གྲགས་ཆེ་བ་རྣམས་ཇི་ལྟར་བྱོན་པའི་ཚུལ་སྨོས་པ་ལ། དེ་ཡང་རྒྱུད་སྡེ་ཆེན་
པོ་བཞི་ལས་བྱ་བ་དང་སྤྱོད་པའི་རྒྱུད་ནི། བཅོམ་ལྡན་འདས་ཀྱིས། འཛམ་བུ་གླིང་དུ་མི་
རྣམས་དང་། གཞན་ཡང་ལྷ་དང་ཀླུ་དང་། གནོད་སྦྱིན་སོགས་སུ་བསྟན་པར་མཛད་པ་རྣམས་
ལས་ཅི་རིགས་ཤིག་དུས་དེ་ཉིད་ནས་བཟུང་སྟེ་འཕགས་པའི་ཡུལ་ལ་སོགས་པར་སྐལ་པ་
དང་ལྡན་པ་རྣམས་ཀྱིས་གསང་ཞིང་སྤྱད་པས་དངོས་གྲུབ་ཆེན་པོ་འགྲུབ་པར་གྱུར་པ་མང་དུ་
བྱུང་ཞིང་། ལྷག་པར་ཐེག་ཆེན་དར་བ་ནས་བརྩམས་ཏེ་རྒྱས་པར་གྱུར་ཏོ། །དེ་ཙམ་ན་རྣལ་
འབྱོར་དང་། རྣལ་འབྱོར་བླ་མེད་ཀྱི་རྒྱུད་དག་ནི། དབང་རྣོན་སྐལ་པ་དང་ལྡན་པ་དག་ལ་
ཐོད་རྒལ་དུ་སྣང་བ་ཙམ་ལས་ཐུན་མོང་དུ་རྒྱུན་ཆགས་པར་གནས་པ་ནི་མེད་མོད། འོན་ཏེ་
ཕྱིས་སུ་བྲམ་ཟེ་ཆེན་པོ་མདའ་བསྣུན་ཞབས་སོགས་ཀྱི་དུས་ནས་རྒྱས་ཤིང་རྒྱུན་ཆགས་སུ་
གནས་པ་ཡིན་ནོ། །དེ་ཡང་སྔགས་ཀྱི་རྒྱུད་སྡེ་ཕལ་ཆེ་བ་ཨོ་རྒྱན་གྱི་ཡུལ་ནས་སྤྱན་དྲངས་པ་
ཡིན་ཞིང་། ཡུལ་དེར་སྔགས་རྒྱུད་ཐམས་ཅད་བཞུགས་པའི་ཚུལ་ཇི་ལྟར་ཞེ་ན། དེ་ཡང་
བཅོམ་ལྡན་འདས་ཉིད་བཞུགས་པའི་དུས། མཉན་ཡོད་ནས་ནུབ་ཏུ་དཔག་ཚད་ལྔ་བརྒྱ་
བརྒལ་བ་ན། ནུབ་ཕྱོགས་ཨོ་རྒྱན་གྱི་ཡུལ་དུ་གསང་བའི་བདག་པོ་མིའི་དབང་པོའི་ཚུལ་དུ་
བཟུང་བ་རྒྱལ་པོ་ཆེན་པོ་ཨིནྡྲ་བྷ་ཏི་ཞེས་བྱ་བ་བསྟན་པ་འདི་ལ་གསང་སྔགས་པ་ཐམས་ཅད་
ཀྱི་གཙོ་བོར་གྱུར་པ་སྟེ། དེ་ཉིད་རྒྱལ་སྲིད་ཀྱི་དཔལ་ལ་སྤྱོད་པའི་སྐབས་ཤིག་ཏུ། སྟོན་པའི་
འཁོར་དགྲ་བཅོམ་པ་རྣམས་གླིང་གཞན་ལ་རྫུ་འཕྲུལ་གྱིས་འཕུར་ཏེ་འགྲོ་འོང་བྱེད་པ་རྒྱལ་
པོ་ཨིནྡྲ་བྷཱུ་ཏིས་གཟིགས་པ་ན་ཐག་རིང་བས་ཆ་མ་ཕྱེད་དེ། བློན་པོ་རྣམས་ལ་བྱ་དམར་པོའི་
ཁྱུ་འདི་རྣམས་ཅི་ཡིན་དྲིས་པས། བློན་པོ་རྣམས་ན་རེ། འདི་ནི་བྱ་མ་ལགས། དྲང་སྲོང་ཆེན་
124



དུ
ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
པོ་སངས་རྒྱས་བཅོམ་ལྡན་འདས་ཀྱི་ཉན་ཐོས་ལགས་སོ་ཞུས་པས། རྒྱལ་པོས་བཅོམ་ལྡན་
འདས་ཀྱི་མཚན་ཐོས་པའི་མོད་ལ་ཤིན་ཏུ་དད་དེ་ཕྱག་འཚལ་ཞིང་གསོལ་བ་བཏབ་པས།
ནང་པར་གདུགས་ཚོད་ལ་སངས་རྒྱས་འཁོར་དགྲ་བཅོམ་པ་ལྔ་བརྒྱ་དང་བཅས་པ་བྱོན་པ་ལ་
རྒྱ་ཆེར་མཆོད་ནས་སངས་རྒྱས་ཐོབ་པའི་ཐབས་ཞུས་པས། རྒྱལ་པོ་འདོད་ཡོན་སྤོངས་ལ་
བསླབ་པ་གསུམ་དང་ཕ་རོལ་ཏུ་ཕྱིན་པ་དྲུག་ལ་བརྟེན་ཅིག་གསུངས་པས། རྒྱལ་པོས་བདག་
བུད་མེད་ཀྱི་ཚོགས་དང་ལྷན་ཅིག་ཏུ་འདོད་པ་ལྔ་ལ་ལོངས་སྤྱད་པས་སངས་རྒྱས་ཐོབ་པའི་
ཐབས་ཤིག་འཚལ་ལོ། །
ཛམྦུའི་ཚལ་ནི་ཉམས་དགའ་བར། །
ཝ་སྐྱེས་ཉིད་དུ་གྱུར་ཀྱང་བླའི། །
འདོད་ཡོན་སྤངས་པའི་ཐར་པ་ནི། །
ནམ་ཡང་མི་འདོད་གོ་ཏ་མ། །
ཞེས་ཞུས་པས། དེར་ཉན་ཐོས་ཀྱི་ཚོགས་རྣམས་མི་སྣང་བར་ཐལ་ཏེ།
འདི་ན་གང་ཟག་བརྒྱད་མེད་ཅིང་། །
ཉན་ཐོས་རང་རྒྱལ་འགའ་ཡང་མེད། །
བྱང་ཆུབ་སེམས་དཔའ་རྫུ་འཕྲུལ་ཆེ། །
དེ་དག་དེ་ཡི་གཟུགས་སུ་སྤྲུལ། །
ཞེས་ནམ་མཁའ་ནས་སྒྲ་དེ་ལྟར་བསྒྲགས་སོ། །དེ་ནས་གསང་བ་འདུས་པ་མི་བསྐྱོད་པ་ལ་
125



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
སོགས་པའི་དཀྱིལ་འཁོར་ཆེན་པོ་མཐའ་ཡས་པར་སྤྲུལ་ཏེ། རྒྱལ་པོ་ལ་དབང་བསྐུར་བས་དེ་
ཉིད་དུ་ཟུང་འཇུག་གི་སྐུ་གྲུབ་སྟེ། དེ་ལ་བཅོམ་ལྡན་འདས་ཀྱིས་རྒྱུད་ཐམས་ཅད་གཏད་ཅིང་།
དེས་ཀྱང་ཨོ་རྒྱན་གྱི་སྐྱེ་བོ་ཐམས་ཅད་ལ་རྒྱ་ཆེར་བསྟན། རྒྱུད་རྣམས་གླེགས་བམ་དུ་བྱས།
མཐར་བཙུན་མོའི་ཚོགས་དང་ལྷན་ཅིག་མི་སྣང་བར་གྱུར་ཏེ། ལོངས་སྤྱོད་རྫོགས་པའི་སྐུར་
གྱུར་མོད། སངས་རྒྱས་ཀྱི་ཞིང་ནས་ཞིང་དུ་སྤྱོད་ཅིང་གསང་སྔགས་ཐམས་ཅད་ཀྱི་སྡུད་པ་
པོའི་ཚུལ་མཛད་དོ། །དེའི་དུས་ན་རྒྱལ་པོ་འཁོར་བཅས་སུ་མ་ཟད་ཨོ་རྒྱན་གྱི་ཡུལ་མི་དང༌།
འབྱུང་པོ་དང་། སྲོག་ཆགས་དུད་འགྲོར་གྱུར་པ་འབུ་སྲིན་ཡན་ཆོད་ཐམས་ཅད་བདེ་བ་ཆེན་
པོའི་ལམ་གྱིས་དངོས་གྲུབ་ཐོབ་ཅིང་འཇའ་ལུས་སུ་སོང་བས་ཡུལ་དེ་ལན་གཅིག་སྟོངས་སོ་
ཞེས་གྲགས། དེ་ནས་ལྷོ་ཕྱོགས་སུ་མཚོ་ཞིག་ཡོད་པ་རིམ་གྱིས་འཕེལ་ཏེ་ཀླུ་མང་པོ་དང་
བཅས་པས་ཡུལ་དེ་གང་བར་གྱུར་ཏོ། །ཀླུ་དེ་རྣམས་ལ་ལག་ན་རྡོ་རྗེས་རྒྱུད་ཀྱི་གླེགས་བམ་
གཏད་ཅིང་། ཀླུ་དེ་རྣམས་ཀྱིས་ཀྱང་མིར་བསྒྱུར་ནས་མཚོ་དེའི་འགྲམ་དུ་གྲོང་ཁྱེར་བྱས་ཏེ་
འཁོད། ལམ་ཉམས་སུ་བླངས་པས་ཕལ་ཆེར་གྱིས་གྲུབ་པ་ཐོབ་པར་གྱུར། གྲུབ་པ་མ་ཐོབ་
པ་རྣམས་ཀྱང་མིར་གྱུར་ནས་དེ་སྐྱོང་བའི་རྒྱལ་པོ་རྣམས་ཀྱང་ཆོས་དང་ལྡན་པ་ཤ་སྟག་ཏུ་
གྱུར་པ་དང་། ཕྱིས་མཚོ་སྐམ་པའི་ཤུལ་དུ་དྷརྨ་གཉྫ་སྟེ་ཆོས་ཀྱི་གན་མཛོད་ཅེས་སྔགས་རྒྱུད་
ཐམས་ཅད་བཞུགས་པའི་ཕོ་བྲང་ལ་རིག་པ་འཛིན་པའི་དཔའ་བོ་དང་རྣལ་འབྱོར་མ་དུ་མ་
གནས་པའི་གྲོང་ཁྱེར་གྱིས་བསྐོར་བ་དེ་ལ་ཨོ་རྒྱན་མཁའ་གྲོའི་གླིང་ཞེས་གསང་སྔགས་རྡོ་
རྗེའི་ཐེག་པའི་འབྱུང་ཁུངས་ཆེན་པོར་གྱུར་པའི་རྟེན་འབྲེལ་གྱི་སྒོ་མཆོག་ཏུ་འགྲིགས་པར་
གྱུར་ཏོ། །ཕྱིས་ནས་སློབ་དཔོན་འཕགས་པ་ཡབ་སྲས་རྣམས་ཀྱིས་སྔགས་རྒྱུད་སྤྱི་དང་། ཁྱད་
པར་དཔལ་ལྡན་གསང་བ་འདུས་པའི་ལམ་སྲོལ་ཆེས་གསལ་བར་མཛད་དེ། དེ་ཡང་གོང་དུ་
426



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
སྨོས་པ་བཞིན། བྲམ་ཟེ་ཆེན་པོ་མདའ་བསྣུན་ཞབས་ཀྱིས་སློབ་དཔོན་རྣམ་པར་མི་རྟོག་པ་
དང༌། ཨོ་ཌི་བི་ཤའི་རྒྱལ་པོ་བི་སུ་ཀལྤ་སོགས་གྲུབ་པ་ཐོབ་པའི་སློབ་དཔོན་དུ་མ་དང༌་།
ཁྱད་པར་གསང་བའི་བདག་པོ་སོགས་ལྷག་པའི་ལྷ་མང་པོ་ལས་དངོས་སུ་རྒྱུད་དུ་མ་གསན་
ནས་མཆོག་གི་དངོས་གྲུབ་བརྙེས་ཤིང་། ཨོ་རྒྱན་ནས་སངས་རྒྱས་ཐོད་པ་སོགས་རྒྱུད་སྡེ་རྒྱ་
མཚོའི་གླེགས་བམ་མང་པོའང་སྤྱན་དྲངས་ཏེ་སངས་རྒྱས་ཐོད་པའི་དཀའ་འགྲེལ་སོགས་
ཀྱང་མཛད། དེས་ཀླུ་སྒྲུབ་ལ་དབང་བསྐུར་རྒྱུད་བཤད་མན་ངག་རྣམས་སྩལ་ཏེ་གསང་
སྔགས་ཀྱི་བསྟན་པ་གཏད། སློབ་དཔོན་ཉིད་ཀྱིས་ཀྱང་ལྷག་པའི་ལྷ་སོགས་ལས་གསན་ཏེ།
གསང་སྔགས་ཀྱི་བསྟན་པ་ཡོངས་སུ་གསལ་བར་མཛད། ལྷག་པར་འདུས་པ་ལ་བསྐྱེད་རིམ་
ཕྱོགས་སུ་སྒྲུབ་ཐབས་མདོར་བྱས་དང་། མདོ་བསྲེ། རྫོགས་རིམ་ལ་རིམ་པ་ལྔ་པའི་གཞུང་
ཆེན་པོ་མཛད། ཐུགས་སྲས་ཨཱརྱ་དེ་བས་འཕགས་གཞུང་དེ་དག་གི་དགོངས་དོན་གསལ་
བར་བྱེད་པ་སྤྱོད་བསྡུས་སྒྲོན་མེ་དང་། སྒྱུ་ལུས་བདག་བྱིན་རླབས་པའི་སྒོས་ཀྱི་གཞུང་ཆུང་
སོགས་དང་། འཕགས་པའི་དངོས་སློབ་ཀླུའི་བྱང་ཆུབ་ཀྱིས་དཀྱིལ་ཆོག་ཉི་ཤུ་པ་སོགས་དང་།
ཕྱིས་དཔལ་ལྡན་ཟླ་བ་གྲགས་པས་རྒྱུད་ཀྱི་འགྲེལ་བ་སྒྲོན་མ་གསལ་བ་དང་། རྗེ་ནཱ་རོ་ཏཱ་
པས་རིམ་ལྔ་བསྡུས་པ་གསལ་བ་མཛད་པ་སོགས་རིམ་གྱིས་དར་ཞིང་རྒྱས་སོ། །དེ་ལྟར་
གདུལ་བྱའི་དབང་པོའི་ཁྱད་པར་དང་མཐུན་པར་རྒྱུད་སྡེ་བཞི་པོ་སོ་སོ་ལ་སྟོན་པས་རྒྱུད་
གསུང་ཚུལ་གྱི་གླེང་གཞི་ཐ་དད་པ་དང་། རྣལ་འབྱོར་བླ་ན་མེད་པའི་རྒྱུད་ཀྱི་ནང་གསེས་
སུའང་མི་འདྲ་བ་དུ་མར་སྣང་བ་ལས། རྒྱུད་ཐམས་ཅད་ཀྱི་རྩེ་མོར་གྱུར་པ་དཔལ་དུས་ཀྱི་
འཁོར་ལོའི་རྒྱུད་ཇི་ལྟར་བྱོན་པའི་ཚུལ་ནི་ཕྱི་ནས་ཞིབ་ཏུ་འཆད་པར་འགྱུར་ལ། འདིར་
འཁོར་ལོ་བདེ་མཆོག་གི་རྒྱུད་ལ་མཚོན་ན། དེ་ཡང་རྒྱུད་འདི་ཉིད་འདས་པའི་སངས་
127



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
རྒྱས་རྣམས་ཀྱིས་རྒྱ་ཆེར་གསུངས་པ་ལ། སླར་ཡང་གཉིས་ལྡན་གྱི་དུས་སུ་འཛམ་གླིང་འདིར་
སྟོན་པ་སྤྲུལ་པའི་སྐུ་ཉིད་འབྲས་བུ་ཧེ་རུ་ཀའི་རྣམ་པར་བཞེངས་ཏེ། རི་རབ་ཀྱི་བྱང་ཤར་དང་
ལྷ་གནས་རྣམས་དང་། མ་ག་དྷུ་རུ་འཁོར་སངས་རྒྱས་དང་བྱང་སེམས། རིགས་ལྔའི་དཔའ་
བོ་དང་རྣལ་འབྱོར་མ་རྣམས་ལ་རྒྱུད་ཐམས་ཅད་གསུངས་ཤིང་། སླར་ཡང་རྩོད་ལྡན་གྱི་དུས་
སུ་དྲག་པོ་འཇིགས་བྱེད་ལྷ་དབང་ཕྱུག་ཆེན་པོ་ཆུང་མ་དང་བཅས་པས། ཡུལ་ཉེར་བཞི་དུར་
ཁྲོད་བརྒྱད་རྣམས་དབང་དུ་བསྡུས་ཏེ་ཐམས་ཅད་ལོག་པའི་ལམ་དུ་ཞུགས་པ་ལ་བརྟེན་ནས།
སྟོན་པ་རྡོ་རྗེ་འཆང་ཉིད་བྱང་ཆུབ་ལྔས་མངོན་པར་རྫོགས་པར་སངས་རྒྱས་པའི་ཚུལ་བསྟན་
ཏེ། འཁོར་སངས་རྒྱས་བྱང་ཆུབ་སེམས་དཔའ་དཔག་མེད་ལ་འོད་གསལ་ལྷན་ཅིག་སྐྱེས་
པའི་ཆོས་བསྟན། དྲག་པོ་དབང་ཕྱུག་འཁོར་བཅས་འདུལ་བའི་དུས་ལ་བབ་པར་མཁྱེན་
ནས། སྤྲུལ་པ་འབྲས་བུ་ཧེ་རུ་ཀའི་སྐུར་བཞེངས་ཏེ་རི་རབ་ཀྱི་རྩེ་མོར་བྱོན་ནས། འཛམ་བུ་
གླིང་འདིར་བདེ་མཆོག་ཞལ་བཞི་ཕྱག་བཅུ་གཉིས་པའི་སྐུར་སྤྲུལ་ཏེ། འཇིགས་བྱེད་དུས་
མཚན་གཉིས་ཞབས་འོག་ཏུ་མནན་ཏེ་བཏུལ། སྤྲུལ་པའི་འཁོར་རྣམས་ཀྱིས་ཀྱང་གནས་
ཡུལ་དུར་ཁྲོད་བརྒྱད་ཀྱི་མ་རུངས་པ་ཐམས་ཅད་ཚར་བཅད་དེ་རི་རབ་ཀྱི་རྩེ་མོར་བཅོམ་
ལྡན་འདས་ཀྱི་གཞལ་ཡས་ཁང་དུ་འཁོད་ཅིང་། དེའི་ཚེ་འཁོར་གྱི་དཀྱིལ་འཁོར་དང་།
སངས་རྒྱས་བྱང་སེམས་རི་རབ་ཀྱི་རྡུལ་དང་མཉམ་པ་རྣམས་དང་། ཁྱད་པར་རྡོ་རྗེ་རྣལ་
འབྱོར་མས་ཞུས་པ་ལ་བརྟེན་ནས། རྩ་བའི་རྒྱུད་འབུམ་པ་དང༌། དེའི་བསྡུས་རྒྱུད་ཨ་བྷི་དྷ་ན་
དང༌། རྡོ་རྗེ་མཁའ་འགྲོ་སོགས་གསུངས་ཤིང་། ཕྱག་རྡོར་གྱིས་ཞུས་ཏེ་བཤད་རྒྱུད་རྣལ་
འབྱོར་མ་ཀུན་སྤྱོད་དང་། དཔལ་དྲྭ་བ་སྡོམ་པའི་རྒྱུད་དང༌། བདེ་མཆོག་ཉུང་ངུའི་རྒྱུད་
སོགས་དཔལ་འཁོར་ལོ་སྡོམ་པའི་རྒྱུད་མཐའ་ཡས་པ་ཞིག་གསུངས་སོ། །
128



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
དེ་དག་མི་ཡུལ་དུ་དར་བའི་ཚུལ་ནི། དཔལ་འཁོར་ལོ་སྡོམ་པའི་ཤིང་རྟའི་སྲོལ་
འབྱེད་ཆེན་པོ་གྲུབ་པའི་དབང་ཕྱུག་ལཱུ་དྲིལ་ནག་གསུམ་དུ་གྲགས་པ་ལས། དང་པོ་སློབ་
དབོན་ལུ་ཧི་པ་ནི། ཐོག་མར་ནུབ་ཕྱོགས་ཨོ་རྒྱན་གྱི་རྒྱལ་པོའི་ཡིག་མཁན་ཡིན་ཞིང༌།
མཚན་ཀུན་ཏུ་དགེ་བར་གྲགས། དཔལ་ཤ་ཝཱ་རི་པ་ལས་དབང་དང་གདམས་ངག་ཐོབ་སྟེ།
དེའི་དོན་སྒོམ་ཞིང་ཡིག་མཁན་ཡང་བྱེད་ཅིང་ཡོད་པའི་སྐབས་ཤིག་ན། དུར་ཁྲོད་དུ་ཕྱིན་
པས། མཁའ་འགྲོ་མའི་ཚོགས་གྲལ་དུ་བསླེབས་ཏེ་རྡོ་རྗེ་ཕག་མོས་སྤྲུལ་པའི་དཀྱིལ་འཁོར་
དུ་དབང་བསྐུར་ཞིང་།
རྐང་པ་བརྐྱངས་པ་སྤངས་ནས་སུ། །
འཁོར་བའི་མངག་གཞུག་དོར་ནས་ཀྱང་། །
རྡོ་རྗེ་སེམས་དཔའ་རྒྱལ་པོ་ཆེ། །
ཡང་དང་ཡང་དུ་བསྐུལ་བར་བྱ། །
ཞེས་གདམས་པས་གཡེང་བ་མེད་པར་བསྒོམ་དགོས་པར་ཤེས་ཏེ་ཤར་ཕྱོགས་བྷང་ག་ལར་
སོང་། གངྒའི་འགྲམ་ན་ཉའི་རྒྱུ་ལྟོ་རི་ལྟར་སྤུངས་པ་གཟིགས་པས། ཉའི་རྒྱུ་ལྟོ་གསོལ་ཞིང་
ལོ་བཅུ་གཉིས་སུ་སྒྲུབ་པ་མཛད་པས་རྒྱ་སྐད་དུ་ལཱུ་ཧི་པ་སྟེ་ཉ་ལྟོ་བར་གྲགས། ཕྱག་རྒྱ་ཆེན་
པོ་མཆོག་གི་དངོས་གྲུབ་བརྙེས་ཏེ། ཨོ་ཌི་བི་ཤའི་རྒྱལ་པོ་དང་བློན་པོ་རྫུ་འཕྲུལ་གྱིས་བཏུལ།
ཕྱིས་རྒྱལ་པོས་གྲུབ་པ་ཐོབ་པ་ནི་མཚན་དཱ་རི་ཀ་པ་ཞེས་གྲགས་པ་དེ་ཉིད་འཁོར་ཁྲི་དྲུག་སྟོང་
དང་བཅས་པ་འཇའ་ལུས་ཐོབ། བློན་པོ་གྲུབ་པ་ཐོབ་པ་ནི་ཌིདི་པ་སྟེ་འཁོར་ལྔ་བརྒྱ་དང་
བཅས་པ་འཇའ་ལུས་བརྙེས་སོ། །དེ་ཡང་སློབ་དཔོན་འདིས་ཨོ་རྒྱན་ནས་རྣལ་འབྱོར་མ་ཀུན་
129



ད
སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
སྤྱོད་ཀྱི་རྒྱུད་སོགས་སྤྱན་དྲངས་ཤིང་འཁོར་ལོ་སྡོམ་པའི་མངོན་རྟོགས་ཀྱི་གཞུང་མཛད་ཅིང་།
དེ་ལ་ལྭ་ཝ་པས་འགྲེལ་བཤད་མཛད། རྒྱ་བོད་ཐམས་ཅད་དུ་ཤིན་ཏུ་དར་ཞིང་འཁོར་ལོ་
སྡོམ་པའི་ཆོས་ཚུལ་གྱི་ཆུ་འགོ་ལྟ་བུར་གྲགས་སོ། ། །
སྲོལ་འབྱེད་གཉིས་པ་སློབ་དཔོན་རྡོ་རྗེ་དྲིལ་བུ་པ་ནི། ཨོ་ཌི་བྷི་ཤ་དང་ཉེ་བའི་
རྒྱལ་རིགས་སུ་འཁྲུངས། ཕྱིས་ནཱ་ལེནྡྲར་རབ་ཏུ་བྱུང་སྟེ་མཚན་བློ་གྲོས་སྙིང་པོའི་དཔལ་ཞེས་
མཁས་པ་ཆེན་པོར་གྱུར། མུ་སྟེགས་ཀྱི་རྒོལ་བ་ཚར་བཅད་པས་དགྲ་ལས་རྣམ་པར་རྒྱལ་
བའི་ལྷ་ཞེས་ཀྱང་གྲགས། ལན་ཅིག་ནཱ་ལེནྡྲའི་མཁན་པོར་ཡང་མངའ་གསོལ། ཕྱིས་གྲུབ་
ཐོབ་དཱ་རི་ཀ་པ་དང་མཇལ། དབང་བསྐུར་དང་དེ་ཁོ་ན་ཉིད་ཞུས་ནས་ཤར་ཕྱོགས་ཨོ་ཌི་བི་
ཤའི་ནགས་ཁྲོད་དུ་བསྒོམས་པས་རིམ་པ་གཉིས་ཀྱི་རྟོགས་པ་ཁྱད་པར་ཅན་སྐྱེས། ཇི་ཞིག་
ཏུ་ཡུལ་གྱི་རྒྱལ་པོ་དེ་ནགས་ན་རི་དྭགས་བཤོར་དུ་འོངས་པས་མཐོང་སྟེ། དགེ་སློང་འཚོ་བ་
མེད་པ་སྙིང་རེ་རྗེ་སྙམ་ནས་གྲོང་ཁྱེར་དུ་འབྱོན་པར་ཞུས་པས། རྒྱལ་པོ་ལ་བརྙས་པའི་ཚིག་
དང་བཅས་ཏེ་མ་བྱོན། རྒྱལ་པོས་དགེ་སློང་དེ་ཉིད་དམའ་དབབ་པའི་སླད་དུ་དྲིལ་བསྒྲགས་
ཏེ། ནགས་གསེབ་ཀྱི་དགེ་སློང་འདི་ལྟ་བུ་སུ་ཞིག་གིས་འབེབས་པར་ནུས་པ་དེ་ལ་བྱ་དགའ་
ཆེན་པོ་སྟེར་གསུངས་པས། ཆང་ཚོང་མ་ཞིག་གིས་ཁས་བླངས། དེ་ནས་དེས་སློབ་དཔོན་ལ་
རྟག་ཏུ་འཚོ་བ་སྐྱེལ་བར་བྱེད། དུས་གཞན་ཞིག་ན་ཆང་ཚོང་མའི་བུ་མོ་ཞིག་ཡོད་པ་ཕྱག་རྒྱ་
མོར་བཟུང་སྟེ་བསྒོམས་པས། ལོ་བཅུ་གཉིས་ན་སློབ་དཔོན་དེ་ནི་ཕྱག་རྒྱ་ཆེན་པོ་མཆོག་གི་
དངོས་གྲུབ་ཀྱི་གོ་འཕང་ཐོབ། དེ་ནས་རྒྱལ་པོས་ཆང་ཚོང་མ་ལ་སློབ་དཔོན་གྲོང་ཁྱེར་དུ་
བོས་ཤིག་ཅེས་བསྒོས་པ་ན། སློབ་དཔོན་གྱིས་ཀྱང་སྐྱེ་བོ་རྣམས་འདུལ་བའི་དོན་དུ་རིག་མ་
དང་བཅས་ཏེ་ཁྱེའུ་ཞིག་དང་བུ་མོ་གཅིག་སྤྲུལ་པ་དག་གཡས་གཡོན་ནས་ཁྲིད་དེ་གྲོང་ཁྱེར་
130



སྟེ
ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
དུ་བྱོན་པས། སྐྱེ་བོ་རྣམས་ན་རེ། རྒྱལ་པོས་སྤྱན་དྲངས་ན་མི་འོང་བར་ཆང་ཚོང་མས་བོས་ན་
འོང་བ་འདི་ཅི་ཟེར་ཏེ་སྨད་པ་ན། རྭའི་གཤོར་ཞལ་ས་ལ་བརྡབས་པས་ས་འོག་ནས་ཆུ་བྱུང་།
ཁྱེའུ་རྡོ་རྗེར་བྱས། བུ་མོ་དྲིལ་བུར་སོང་བ་དེ་གཉིས་ཕྱག་ཏུ་བསྣམས། སློབ་དཔོན་ཡབ་ཡུམ་
བདེ་མཆོག་ལྷན་སྐྱེས་ཀྱི་རྣམ་པར་གྱུར་ནས་ནམ་མཁའ་ལ་གཤེགས་པའི་རྫུ་འཕྲུལ་བསྟན་
པས་མཚན་ཡང་རྡོ་རྗེ་དྲིལ་བུ་པར་གྲགས། སློབ་དཔོན་འདིས་བདེ་མཆོག་ལུས་དཀྱིལ་སྒྲུབ་
ཐབས། དབང་ཆོག རྫོགས་རིམ་རིམ་ལྔ་སྟེ་དྲིལ་བུ་ལུགས་སྐོར་གསུམ་དུ་གྲགས་པ་མཛད།
སློབ་མ་གྲུབ་ཐོབ་དུ་མ་བྱོན་པ་ལས། གཙོ་བོ་རུ་སྦལ་ཞབས། དེས་ཛ་ལནྡྷ་རི་པ། དེས་ནག་
པོ་པ་སོགས་རིམ་བཞིན་གྲུབ་པའི་གནས་སུ་བཀོད་ཅིང༌། ཐམས་ཅད་ཀྱིས་རྡོ་རྗེ་ཐེག་པའི་
བསྟན་པ་སྤྱི་དང་བྱེ་བྲག་བདེ་མཆོག་སྐོར་གྱི་སྒྲུབ་པའི་རྒྱུན་མཆོག་ཏུ་གསལ་བར་མཛད་
དོ། །
སྲོལ་འབྱེད་གསུམ་པ་ནག་པོ་སྤྱོད་པ་ནི། དུས་ཀྱི་འཁོར་ལོའི་རྒྱུད་ཕྱི་མ་
ལས། ཁ་ཊཾ་ག་དང་རུས་པའི་རྒྱན་ཆ་ཆང་སྣོད་ཅང་ཏེའུ་སྟེར་བ་ནག་པོའི་མིང་ཅན་ནོ། །ཞེས་
ལུང་བསྟན་པའི་སློབ་དཔོན་ནག་པོ་སྤྱོད་པ་སྟེ། ཀཉྩི་པའམ་སྤྱོད་འཆང་དབང་པོ་ཞེས་ཉི་ཟླ་
ལྟར་གྲགས་པའི་གྲུབ་པའི་སློབ་དཔོན་ཆེན་པོ་དེ་ནི། རྒྱ་གར་ཤར་ཕྱོགས་ཨོ་རུ་བི་ཤ་ཞེས་བྱ་
བ་བྷང་ག་ལ་དང་ཅུང་ཟད་ཉེ་བའི་ཕྱོགས་ན་བྲམ་ཟེའི་རིགས་སུ་འཁྲུངས། ཆུང་ངུ་ནས་སྒྲ་
དང་སྨན་དཔྱད་སོགས་ལ་ཤིན་ཏུ་མཁས་ཤིང་། དེ་ནས་རིམ་གྱིས་དཔལ་ནཱ་ལེནྡྲར་གཤེགས་
ཏེ་རབ་ཏུ་བྱུང་ཞིང་བསྙེན་པར་རྫོགས་ནས། སྡེ་སྣོད་གསུམ་དང་། རྒྱུད་སྡེ་མཐའ་དག་ལ་
མཁས་པའི་ཕ་རོལ་ཏུ་སོན། དེར་བསྒོམས་ཤིང་བཞུགས་པའི་སྐབས་ཤིག་ན། རྣལ་འབྱོར་
མ་དུ་མས་ཞལ་བསྟན། བྱིན་གྱིས་བརླབས་པས་ཏིང་ངེ་འཛིན་ཁྱད་པར་ཅན་བརྙེས་ཤིང་
4. ཀ༽ ༡༣༧ བ།
131



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ
ལུང་བསྟན་པ་ལྟར་བྱང་ཕྱོགས་གྲོང་ཁྱེར་ཛ་ལནྡྷ་ར་ན་བྱོན། དེར་གྲུབ་ཐོབ་ཛ་ལནྡྷ་རི་པའི་
ཞབས་ལ་གུས་པས་བཏུད་དེ་རྗེས་སུ་བཟུང་བར་གསོལ་བ་བཏབ་པས། སྐལ་པ་དང་ལྡན་
པར་མཁྱེན་ནས་དབང་བསྐུར་གདམས་པ་མཐའ་དག་སྩལ་ཏེ་བསྒོམས་པས། རྩིག་པ་དང་
བྲག་རི་ལ་ཐལ་བྱུང་དུ་བཞུད་ནུས་པ། དཔལ་ཧེ་རུ་ཀའི་དཀྱིལ་འཁོར་མ་ལུས་པ་གསལ་
བར་གཟིགས་ཤིང་། ལྷ་དེ་རྣམས་ཀྱིས་དྲི་ལན་མཛད་པའི་ཚུལ་གྱིས་སློབ་དཔོན་རང་གི་ཐེ་
ཚོམ་ཆོད་པ་དང་། བསྟོད་པ་དང་རྡོ་རྗེའི་གླུ་ནམ་བླངས་པ་ན་ས་གཡོ་ཞིང་མེ་ཏོག་གི་ཆར་
བབ་པ་སོགས་བྱུང་བས། སྤྱོད་པ་བྱ་བའི་དུས་ཡིན་ནམ་དགོངས་པ་ན་མཁའ་འགྲོ་མས་
བཟློག་པར་མཛད། ཡང་བསྒོམས་པས་རེ་ཞིག་ན་རིམ་གྱིས་རལ་གྲི་དང་དངུལ་ཆུ། རིན་པོ་
ཆེའི་གཏེར། རིལ་བུ་སོགས་ཐུན་མོང་གི་དངོས་གྲུབ་མང་པོ་ཆེད་དུ་མ་སྒྲུབ་ཀྱང་རང་ཤུགས་
ཀྱིས་གྲུབ་པའི་ཚེ། སྤྱོད་པ་བྱ་བའི་དུས་སམ་སྙམ་པ་ན་བླ་མ་ཛ་ལནྡྷ་རི་པས་མ་གནང་། བླ་
མའི་བཀའ་བཞིན་ཡུལ་བྲེ་ཏ་པུ་རིར་མཁའ་འགྲོ་མ་སྐལ་པ་བཟང་མོའི་ཕྱག་ནས་རྒྱུད་ཁ་
སྦྱོར་ཐིག་ལེ་སྤྱན་དྲངས་ཀྱང་། མཁའ་འགྲོ་མ་ལ་རྟོག་དཔྱོད་ཅུང་ཙམ་བྱས་པས་མཆོག་མ་
ཐོབ། དེ་ནས་བླ་མས་རུས་རྒྱན་ཞིག་ཨོ་རྒྱན་ཡུལ་དུ་མཁའ་འགྲོ་མ་ལ་བྱིན་རླབས་ཞུ་ཚུལ་དུ་
ནག་པོ་སྤྱོད་པ་མངགས་ཏེ་བྱོན། མཁའ་འགྲོས་བྱིན་གྱིས་བརླབས་ཏེ་མདུད་རྒྱ་དང་བཅས་
བླ་མ་ལ་བསྐུར་བ་ན། ནག་པོ་སྤྱོད་པས་བླ་མ་ལ་རུས་རྒྱན་ཕུལ་བའི་སྔར་ནས་མདུད་རྒྱ་
བཤིག་པས་མཆོག་མ་ཐོབ་ཀྱང་རིག་སྔགས་འཆང་ཆེན་པོ་ཡིན་ཕྱིར་བླ་མ་དང་མཁའ་འགྲོས་
གནང་སྟེ་སློབ་མ་ཅི་རིགས་རྗེས་སུ་བཟུང་ཞིང་། མཐར་བླ་མས་སྔར་མཁའ་འགྲོས་བྱིན་
གྱིས་བརླབས་པའི་རུས་རྒྱན་གནང་སྟེ། རིག་པ་བརྟུལ་ཞུགས་ཀྱི་སྤྱོད་པ་གྱིས་ཤིག་ཞེས་
བཀས་གནང་བ་སྩལ་པ་ལྟར་དུར་ཁྲོད་བརྒྱད་དང་། ཡུལ་ཆེན་ཐམས་ཅད་དུ་གཤེགས་ཏེ་
132



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
ཉིན་རེ་བཞིན་སེམས་ཅན་དཔག་ཏུ་མེད་པའི་དོན་མཛད། དེ་ཡང་སློབ་དཔོན་འདི་ཉིད་གང་
དུ་རྒྱུ་བའི་ཚེ་གདུགས་བདུན་འཛིན་མེད་དུ་འཁོར། ཌཱ་མ་རུ་བདུན་འཁྲོལ་བ་པོ་མེད་པར་
མང་འཁྲོལ། རེས་འགའ་ཞབས་ཁྲུ་གང་གིས་ས་ལ་མི་རེག་པར་བཞུད། རེས་རོ་ལངས་མེ་
ཏོག་གི་ཕྲེང་བ་ཅན་ལ་ཆིབས་པ་སོགས་རྫུ་འཕྲུལ་སྣ་ཚོགས་སྟོན་ཅིང་དངོས་གྲུབ་ཆེན་པོ་
བརྒྱད་ལ་མངའ་བརྙེས་ཤིང་། གྲུབ་ཐོབ་སྟོང་དང་བཞི་བརྒྱའི་འཁོར་གྱིས་བསྐོར་པ། ཡུལ་
གྲུ་ཆེན་པོ་བཅུ་གསུམ་གྱི་སྐྱེ་བོ་ཐམས་ཅད་རྡོ་རྗེ་འཛིན་པའི་ས་ལ་བཀོད་པ་སོགས་ཆེ་བའི་
ཡོན་ཏན་དཔག་ཏུ་མེད་པའི་བདག་ཉིད་ཅན་དེ་ལ། དཔལ་ཧེ་རུ་ཀའི་བཀས་བསྐུལ་བ་
བཞིན་འཁོར་ལོ་སྡོམ་པའི་གྲུབ་ཐབས་དང༌། དབང་ཆོག་སྦྱིན་སྲེག་སྟེ་བསྐྱེད་རིམ་གཞུང་
གསུམ་དང་། དཔྱིད་ཀྱི་ཐིག་ལེ་དང་། རིམ་པ་བཞི་པ་དང་། གསང་བའི་དེ་ཁོ་ན་ཉིད་བཅས་
རྫོགས་རིམ་གཞུང་གསུམ་སྟེ་ནག་པོའི་གཞུང་དྲུག་ཏུ་གྲགས་པ་མཛད་ཅིང་། བདེ་མཆོག་གི་
ཆོས་སྐོར་རྣམས་ཀྱི་ནང་ནས་ལུགས་འདི་རྒྱས་ཤོས་ཡིན་ལ། ཇོ་བོ་ནཱ་རོ་པ་ཡང་ལུགས་འདི་
གཙོ་བོ་མཛད་དོ། །དེ་ལྟར་དཔལ་འཁོར་ལོ་སྡོམ་པའི་བཀའ་སྲོལ་རྣམས་ལས་མཆོག་ཏུ་
གྱུར་པ་ལུ་དྲིལ་ནག་གསུམ་གྱི་ལུགས་ཞེས་འཕགས་པའི་ཡུལ་དུ་ཉི་ཟླ་ལྟར་གྲགས་པའོ། །
ཡང་དགྱེས་པ་རྡོ་རྗེའི་རྒྱུད་ལྟར་ན། དེ་ལའང་ཐུན་མོང་དང་། ཐུན་མོང་མ་ཡིན་
པའི་འཆད་ཚུལ་གཉིས་ལས། དང་པོ་ནི། འོ་སྐོལ་གྱི་སྟོན་པས་མངོན་པར་རྫོགས་པར་
སངས་རྒྱས་པའི་ཚུལ་བསྟན་པའི་ཚེ། འོག་མིན་དུ་ལོངས་སྐུའི་རྟེན་དང་། བྱང་ཆུབ་ཀྱི་སྙིང་
པོར་རྡོ་རྗེའི་གདན་དུ་སྤྲུལ་པ་ཧེ་རུ་ཀའི་སྐུར་བཞེངས་ནས་བདུད་ཀྱི་སྡེ་བཅོམ་པའི་སྐབས་
སུ་གསུངས་ཏེ། དཔའ་བོ་དང་རྣལ་འབྱོར་མ་དང་། ལྷ་དང་ཀླུ་ལ་སོགས་པ་སྐལ་པ་དང་ལྡན་
པའི་འཁོར་དུ་མས་བསྐོར་ཏེ་བཞུགས་པ་ལ། ས་བཅུའི་དབང་ཕྱུག་རྡོ་རྗེ་སྙིང་པོ་དང་བདག་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
མེད་མ་ལ་སོགས་པས་ཞུས་ནས་རྩ་བའི་རྒྱུད་རྒྱས་པ་དང༌། རྡོ་རྗེ་སྙིང་པོའི་དྲིས་ལན་གྱི་
ཚུལ་དུ་བསྡུས་རྒྱུད་བརྟག་པ་གཉིས་པ་ལ་སོགས་པ་གསུངས་སོ། །
གཉིས་པ་ཐུན་མིན་ཁྱད་པར་བའི་འཆད་ཚུལ་ལྟར་ན། གནས་བདེ་ཆེན་རྡོ་རྗེ་
བཙུན་མོའི་བྷ་ག་ཆོས་ཀྱི་འབྱུང་གནས་ཐར་པ་ཆེན་པོའི་གྲོང་ཁྱེར་མཐའ་དང་དབུས་མེད་
པའི་སྙིང་པོར། སྟོན་པ་དཀྱིལ་འཁོར་གྱི་ཁྱབ་བདག་དཔལ་ཧེ་རུ་ཀ་དགྱེས་མཛད་རྡོ་རྗེ་
རིགས་གཅིག་དང་དུ་མའི་ཆོ་འཕྲུལ་ཅན་གྱིས་འཁོར་ཉིད་ལས་ཐ་མི་དད་པ་བདེ་བ་ཆེན་པོ་
གཅིག་པུའི་ཉམས་ཀྱིས་དུ་མའི་གར་མཛད་པ་དང་བཅས་ཏེ། རྡོ་རྗེ་ནཱ་ད་མི་ཤིགས་པའི་སྒྲའི་
གསང་བ་ཆེན་པོའི་ཆོས་ཀྱི་འཁོར་ལོ་དུས་གསུམ་རྒྱུན་ཆད་མེད་པར་བསྐོར་བ་སྟེ། བརྟག་པ་
ཕྱི་མའི་ལེའུ་གཉིས་པ་ལས།
འཆད་པ་པོ་ང་ཆོས་ཀྱང་ང། །
རང་གི་ཚོགས་ལྡན་ཉན་པ་ང། །
འཇིག་རྟེན་སྟོན་པ་བསྒྲུབ་བྱ་ང། །
འཇིག་རྟེན་འཇིག་རྟེན་འདས་པ་ང། །
ཞེས་གསུངས་པ་ལྟར་རོ། །དེ་ཡང་སྟོན་པས་རྒྱུད་སྡེ་ཟབ་མོ་དེ་ཉིད་གསུངས་ནས་བྱང་ཆུབ་
སེམས་དཔའ་རྡོ་རྗེ་སྙིང་པོས་གླེགས་བམ་དུ་བསྡུས་ཏེ། ཨོ་རྒྱན་གྱི་གནས་སུ་མཁའ་འགྲོ་མ་
རྣམས་ལ་གཏད་དེ། རྒྱ་རིམ་པ་བདུན་དང་བཅས་ཏེ་བཞུགས་པ་ལ། མི་ཡི་ཡུལ་དུ་གང་གིས་
སྤྱན་དྲངས་ཤིང་ཕྲིན་ལས་རྒྱས་པར་མཛད་པའི་ཚུལ་ལ།
བརྒྱུད་པ་གོང་མ་ལས་རིམ་པར་བརྒྱུད་པའི་རིང་རྒྱུད་དང༌། ཧེ་རུ་ཀའམ་མཁའ་
1: རྒྱུད། ང༽ ༡༥ བ།
134



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
འགྲོ་མ་ལས་དངོས་སུ་ཐོས་པའི་ཉེ་བརྒྱུད་གཉིས་སུ་བཞེད་པ་ལས། དང་པོ་ནི། ཨོ་ཌི་བི་
གའི་རྒྱལ་པོ་བི་སུ་ཀལྤ་ཞེས་པ་མཚན་ཉིད་ཀྱི་ཐེག་པ་ལ་མཁས་པ་ཞིག་ཡོད་པ་དེས་མདོའི་
ལུང་ལས་འདོད་ཡོན་མི་སྤོང་ཞིང་ཉོན་མོངས་གྲོགས་སུ་འཆར་བའི་ལམ་ཞིག་ཡོད་པར་
ཤེས་ནས། དེ་ལྟ་བུའི་ཐེག་པ་དང་མཇལ་བར་སྨོན་ལམ་བཏབ་པའི་ཚེ་མཁའ་འགྲོ་མས་
ལུང་བསྟན་པ་བཞིན་ཨོ་རྒྱན་དུ་བྱོན་པས། ཡེ་ཤེས་ཀྱི་མཁའ་འགྲོ་མ་རྣམས་ཀྱིས་གསང་
སྔགས་མཐའ་དག་གི་དབང་བསྐུར་རྒྱུད་བཤད་གདམས་པ་གནང་། རྒྱུད་རྣམས་ཀྱི་གླེགས་
བམ་ཡང་གཏད། ཉམས་སུ་བླངས་པས་མཆོག་གི་དངོས་གྲུབ་བརྙེས་པ་དེས་ས་ར་ཧ་སོགས་
རྗེས་སུ་བཟུང་བ་ལས་རིམ་པར་བརྒྱུད་པ་ཡིན་ནོ། །
གཉིས་པ་ནི། སློབ་དཔོན་ཀླུ་སྒྲུབ་ཀྱིས་ཨོ་རྒྱན་དུ་བྱོན་ནས་ལྐུགས་པར་རྫུས་ཏེ་
རྒྱུད་སྡེ་བཞུགས་པའི་ཀེའུ་ཚང་དུ་མཆོད་པ་ལོ་མང་དུ་མཛད་ནས། ཧེ་བཛྲ་དང་། གུར་དང༌།
གདན་གཞི་རྣམས་གྲོ་ག་ལ་བྲིས་ནས་སྨྱུག་དོང་དུ་བཅུག་སྟེ་མཁའ་འགྲོ་མ་རྣམས་ཡེངས་
པའི་བར་ནས་བྲོས། རྗེས་སུ་བསྙགས་པས་མ་ཟིན་ཏེ་མཁའ་འགྲོ་མ་རྣམས་ཀྱིས་ཀླུ་སྒྲུབ་
ཡིན་པར་ངོ་ཤེས་ནས་སྐལ་ལྡན་རྣམས་ལ་བྱིན་ཅིག་པའི་གནང་བ་སྩལ་བར་བཤད་དོ། །
གཞན་ཡང་འདིར་གསུང་ཚུལ་ཇི་སྙེད་ཅིག་ཡོད་པ་ལས། སློབ་དཔོན་ས་རོ་རུ་ཧ་སྟེ་མཚོ་
སྐྱེས་སམ་ཀུ་ཀུ་རཱ་ཛར་ཡང་གྲགས་ཤིང་ཁྱིའི་རྣམ་པ་ཅན་གྱི་དཔའ་བོ་རྣལ་འབྱོར་མ་མང་པོ་
དང་ལྷན་ཅིག་ཚོགས་ཀྱི་འཁོར་ལོ་སོགས་དམ་ཚིག་གི་སྤྱོད་པ་མཛད་ཅིང་ཟླ་གསང་ཐིག་
ལེའི་རྒྱུད་ལ་བརྟེན་ནས་གྲུབ་པ་ཐོབ་པ་དེས་ཨོ་རྒྱན་ནས་དགྱེས་པ་རྡོ་རྗེའི་རྒྱུད་སྤྱན་དྲངས།
སྒྲུབ་ཐབས་སོགས་བསྟན་བཅོས་ཀྱང་མཛད། ནང་རྒྱུད་སྡེ་ལྔ་སྟེ། འདུས་པ་དང་། སྒྱུ་
འཕྲུལ་དྲྭ་བ། སངས་རྒྱས་མཉམ་སྦྱོར། ཟླ་གསང་ཐིག་ལེ། འཇམ་དཔལ་ཁྲོས་པ་རྣམས་
135
་
་
-- --• • -



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
བཤད་དེ་སྔགས་ཀྱི་བསྟན་པ་རྒྱས་པར་མཛད་དོ། །
ཡང་ཌོམ་བྷི་ཧེ་རུ་ཀས་ཨོ་རྒྱན་ནས་ཀུ་རུ་ཀུ་ལླེའི་རྟོག་པ་དང་ཨཱ་ར་ལྕི་
གཉིས་ཀྱི་རྒྱུད་སྤྱན་དྲངས། རྒྱུད་ཀྱི་དོན་མངོན་ཤེས་ཀྱིས་མཁྱེན་ཅིང་ཡེ་ཤེས་མཁའ་འགྲོ་
མ་རྣམས་དང་བཀའ་བགྲོས་པ་ལས་དགྱེས་པ་རྡོ་རྗེའི་རྒྱུད་ཀྱི་སྙིང་པོ་བླངས་ནས་བདག་
མེད་མའི་སྒྲུབ་ཐབས་དང་། ལྷན་ཅིག་སྐྱེས་གྲུབ་ལ་སོགས་པ་གཞུང་དུ་མ་མཛད་དོ། །དེ་
ཡང་སློབ་དཔོན་དེ་ནི་ཕལ་ཆེར་གྱིས་ཀོ་མཁན་ཡིན་པར་བཞེད་ཀྱང་། རྗེ་ཏཱ་ར་ནཱ་ཐའི་
གསུང་བཀའ་བབས་བདུན་ལྡན་གྱི་རྣམ་ཐར་ལྟར་ན། ཤར་ཕྱོགས་ཏི་པུ་རིའི་ཡུལ་གྱི་རྒྱལ་
པོ་ཞིག་ཡིན་པར་གསུངས། དེ་ཡང་སློབ་དཔོན་བི་རཱུ་པ་དེར་བྱོན་པ་ན། རྒྱལ་པོ་དེ་ལྷག་
པར་དད་ནས་རྗེས་སུ་འཛིན་པར་ཞུས་པས་དབང་བསྐུར་ཞིང་གདམས་པ་ཡང་གནང་ངོ༌། །
རྒྱལ་པོས་ཀྱང་དེ་ཉིད་བསྒོམས་པས་རིམ་པ་གཉིས་ཀྱི་རྟོགས་པ་རྒྱ་ཆེར་སྐྱེས་པས་སྤྱོད་པ་བྱ་
བའི་དུས་ཡིན་པར་མཁྱེན་ནས། གཡུང་མོའི་རིགས་ཀྱི་བུ་མོ་ཞིག་ཕྱག་རྒྱར་བསྟེན་པས།
རྒྱལ་པོའི་རིགས་ལས་ཉམས་ཞེས་བློན་པོ་དང་འབངས་རྣམས་ཀྱིས་རྒྱལ་སྲིད་ལས་བཏོན་ཏེ་
ཕྱིར་བསྐྲད་དོ། །དེ་ནས་རིག་པ་བརྟུལ་ཞུགས་ཀྱི་སྤྱོད་པ་སྤྱད་ཅིང་ཡུལ་དང་ནགས་ཚལ་
རྣམས་སུ་རྒྱུ་བ་ན། རྒྱལ་པོ་ཌོམ་བྷི་པ་ཞེས་གྲགས་སོ། །དེ་ཡང་ཌོམ་བྷི་ཞེས་པ་ནི་གཡུང་པོ་
སྟེ་གྲོང་ཁྱེར་གྱི་ཕྱི་རོལ་དུ་གནས་པ། ཉ་དང་བྱ་དང་རི་དྭགས་གསོད་ཅིང་ཟ་བ་སོགས་ངན་
པའི་ལས་སྣ་ཚོགས་སུ་སྤྱོད་པའི་རིགས་ངན་བྱེ་བྲག་པ་ཞིག་ཡིན་ལ། དེ་ཡང་སློབ་དཔོན་
རང་ཉིད་ཌོམ་བྷི་མིན་ཡང་། བཙུན་མོ་ཌོམ་བྷི་ནི་ཡིན་པས་ཌོམ་བྷི་པར་ཐོགས། ཌོམ་བྷི་
ནཱི་ཞེས་པ་གཡུང་མོ་ཅན་ཞེས་པའོ། །དེ་ནས་རྒྱལ་པོའི་ཡུལ་ཁམས་དེར་ནད་ཡམས་དང་མུ་
གེ་ལ་སོགས་པས་སྡུག་བསྔལ་བར་གྱུར་པ་ལ། ལྟས་མཁན་རྣམས་ཀྱིས་རྒྱལ་པོ་བསོད་
136



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
ནམས་ཅན་གཞན་དུ་བསྐྲད་པས་ཡིན་པར་ཤེས་ནས་སླར་སྤྱན་དྲངས་པ་ན། སློབ་དཔོན་
རིག་མ་དང་བཅས་པ་སྟག་མོ་གྲུས་མ་ལ་ཆིབས། དུག་སྦྲུལ་ཕྱག་ཏུ་བསྣམས་ཏེ་བྱོན་པས།
ཐམས་ཅད་ཀྱིས་རྒྱལ་པོ་གྲུབ་པ་ཐོབ་པ་ཡིན་པར་ཤེས། ཞབས་ལ་ཕྱག་བཙལ། ཡུལ་གྱི་
གནོད་པ་ཐམས་ཅད་ཞི། སྐལ་པ་དང་ལྡན་པ་རྣམས་ལ་གདམས་པ་མཐའ་དག་གིས་ཉེ་བར་
གདམས་པས་དངོས་གྲུབ་ཐོབ་པ་དཔག་ཏུ་མེད་པ་བྱུང་ངོ༌། །དེ་ནས་ཡུལ་ར་དྷ་ཞེས་པའི་
རྒྱལ་པོ་སངས་རྒྱས་ཀྱི་བསྟན་པ་ལ་གནོད་པ་བྱེད་པ་ཞིག་སྟེ། འོན་ཀྱང་སྟག་དང་སྦྲུལ་ལ་
ཤིན་ཏུ་སྐྲག་པ་ཞིག་ཡོད་པ་དེ་འདུལ་བའི་དོན་དུ་དེའི་ཕོ་བྲང་དང་ཉེ་བའི་ནགས་ཚལ་ཞིག་
ཏུ་བཞུགས་པ་ན། རྒྱལ་པོས་རྣལ་འབྱོར་པ་ངན་པ་དེ་མ་འདུག་ཟེར། དེ་ནས་སློབ་དཔོན་
གྱིས་སྟག་ལ་ཆིབས་ཏེ་སྤྲུལ་རེག་དུག་ཅན་གྱིས་རྒྱན་མཛད། མཐོང་དུག་ཅན་ནི་ཕྱག་ཏུ་
བསྣམས་ཏེ་རྒྱལ་པོའི་སར་གཤེགས་པ་ན། རྒྱལ་པོ་དང་གྲོང་ཁྱེར་གྱི་མི་དང་བཅས་པ་
འཇིགས་ཤིང་སྐྲག་ནས། གསེར་དང་དངུལ་གྱི་མེ་ཏོག་གཏོར་ནས་གཞན་དུ་གཤེགས་པར་
ཞུ་ཞུས་པས། སློབ་དཔོན་ཉིད་ཧེ་རུ་ཀ་ཕྱག་གཉིས་པའི་རྣམ་པར་གྱུར། སྟག་མོ་ཡང་མི་གང་
ཙམ་གྱི་ས་ལ་མ་རེག་པར་ནམ་མཁར་འགྲོ་ཞིང་ཁྱེད་རྣམས་སངས་རྒྱས་ཀྱི་བསྟན་པ་ལ་མི་
འཇུག་ན་སྦྲུལ་གདུག་པ་ཅན་འདི་རྣམས་གཏོང་ངོ་ཞེས་བསྡིགས་པས་ཐམས་ཅད་སངས་
རྒྱས་ཀྱི་བསྟན་པར་ཞུགས་སོ། །
སློབ་དཔོན་དེས་གྲུབ་ཆེན་ལྭ་བ་པ་ལ་དབང་བསྐུར་ཅིང་རྒྱུད་མཐའ་དག་
གཏད། དེས་ཀྱང་ལོ་བཅུ་གཉིས་མནལ་འོད་གསལ་དུ་ལོག་པས་མཆོག་གྲུབ། ཨོ་རྒྱན་
ནས་དགྱེས་པ་རྡོ་རྗེའི་རྒྱུད་སྤྱན་དྲངས། སྭ་སཾ་བེ་ད་པྲ་ཀྲྀ་ཏ་ཞེས་བྱ་བ་རྫོགས་རིམ་གཙོ་བོར་
སྟོན་པ་སོགས་བསྟན་བཅོས་མང་དུ་བརྩམས་སོ། །དེ་ཡང་དུས་ཀྱི་འཁོར་ལོའི་རྒྱུད་ཕྱི་མ་
137



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ལས། དགེ་བཅུ་ལམ་གྱིས་གྲུབ་པར་གྱུར་པ་འཕགས་པ་ལྷ་དང་ལྭ་བའི་ན་བཟའ་རྟ་དབྱངས་
དང༌། །ཞེས་ལུང་བསྟན་པ་ལྟར། སློབ་དཔོན་དེ་ནི་རྒྱལ་རིགས་སུ་འཁྲུངས་ཏེ་ཆེར་སྐྱེས་པ་
ན་རབ་ཏུ་བྱུང་ཞིང་སྡེ་སྣོད་མཐའ་དག་ལ་མཁས་པར་གྱུར། སྐབས་ཤིག་ན་སློབ་དཔོན་རྡོ་རྗེ་
དྲིལ་བུ་པ་དང་མཇལ་ཏེ་འཁོར་ལོ་སྡོམ་པ་ལ་སོགས་པའི་དཀྱིལ་འཁོར་དུ་དབང་བསྐུར། ཇི་
ལྟར་གདམས་པ་བཞིན་དུ་བསྒོམས་པས་ཡེ་ཤེས་མཆོག་ཐོབ་པར་གྱུར་ནས་ནུབ་ཕྱོགས་ཨོ་
རྒྱན་གྱི་མཁའ་འགྲོ་མའི་གནས་སུ་སོང་སྟེ་བསྐྱེད་རྫོགས་ཀྱི་ནུས་པས་མུ་སྟེགས་ཀྱི་རྣལ་
འབྱོར་མ་ཐམས་ཅད་བཏུལ། དེ་ནས་བསོད་སྙོམས་སྤྱོད་ཅིང་བཞུགས་པ་ན་གྲོང་ཁྱེར་གྱི་སྒོ་
དྲུང་དུ་ཡང་ཡང་རྒྱལ་པོ་དང་འཕྲད་ཅིང་། འཕྲད་རེས་བཞིན་རྒྱལ་པོས་དྲི་བ་རེ་བྱས་པ་ལ་
སློབ་དཔོན་གྱིས་ལན་ཅི་ཡང་མ་བཏབ་བོ། །ལན་ཅིག་རྒྱལ་པོས་དགེ་སློང་བླུན་པོ་མི་ཤེས་
པ་ཁྱེད། ཡང་ཡང་འགྲོ་ཞིང་འདུག་པས་ཅི་བྱེད། དེ་བས་རིང་དུ་གཉིད་ལོག་ན་རུང་བྱས་པ་
ན། སློབ་དཔོན་གྱིས་རྒྱལ་པོའི་སྒོ་དྲུང་དུ་ལོ་བཅུ་གཉིས་སུ་གཉིད་ཐུན་གཅིག་གིས་འཁྱོངས་
པ་ལོག་བཞིན་འདུག་པ་ན། དེར་འགྲོ་བའི་མི་ཀུན་ཡང་སློབ་དཔོན་ལ་ཕྱག་མ་བྱས་ན་བྱིན་
པ་རངས་འགྲོ་བས་རྒྱལ་པོ་ལ་སོགས་པ་ཐམས་ཅད་ཕྱག་འཚལ་ཞིང་འགྲོ་འོང་བྱེད་དོ། །ལོ་
བཅུ་གཉིས་ན་སད་དེ་རྒྱལ་པོས་སློབ་དཔོན་དེ་ཙམ་ཅིའི་ཕྱིར་གཉིད་ལོག སློབ་དཔོན་ན་རེ།
ལྷ་ཉིད་གསུང་ངོ་ཞེས་གསུངས། དེ་ནས་རྒྱལ་པོ་ཡང་ཤིན་ཏུ་དད་པར་གྱུར་ཅིང་ཡུལ་གྱི་སྐྱེ་
བོ་མང་པོ་རྡོ་རྗེ་ཐེག་པ་ལ་བཀོད། རྒྱལ་པོ་དེ་ནི་ཨིནྡྲ་བྷ་ཏི་བར་པའོ། །དེ་ནས་སློབ་དཔོན་
ལ་ཨོ་རྒྱན་གྱི་ཡུལ་གྱི་སྔགས་འཆང་མོ་སྟེ། དམོད་པ་གྲུབ་པའི་ཕྲ་མེན་མའི་གཙོ་མོ་ལྔ་
བརྒྱས་བར་ཆད་བྱེད་པར་འདོད་ནས་སློབ་དཔོན་བཙལ་བ་ན། སློབ་དཔོན་གྱི་ཤུལ་ན་ན་
བཟའི་ལྭ་བ་གཅིག་མ་གཏོགས་གཞན་མ་མཐོང་ནས། ཀྱེ་མ་དགེ་སློང་འདི་ཡི་སྒྱུ་མ་ལ་ལྟོས།
138



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
རང་གི་ལུས་ལུ་བར་བསྒྱུར་རོ། །དེ་བས་ན་འདི་གཏུབས་ནས་སོ་སོར་བཟའ་བར་བྱའོ་ཟེར་
ཏེ། ལྭ་བ་དུམ་བུ་ལྔ་བརྒྱར་བགོས་ནས་ཟས་སོ། །དེར་སློབ་དཔོན་གྱིས་ལུས་སྣང་བར་བྱས་
ཏེ་དེ་རྣམས་ལ་དམོད་པ་བོར་བས་སྔགས་འཆང་མོ་ལྔ་བརྒྱ་པོ་ལུག་མ་མོ་ལྔ་བརྒྱར་སོང་
ངོ༌། །དེར་ལུག་མ་མོ་རྣམས་རྒྱལ་པོའི་དྲུང་དུ་སོང་སྟེ་སྒྲོལ་བའི་ཐབས་ཞུས་པས། རྒྱལ་པོས་
སློབ་དཔོན་ལ་གསོལ་བ་ན་སློབ་དཔོན་གཅེར་བུར་བྱུང་ཞིང༌། སྔགས་འཆང་མོ་རྣམས་ཀྱིས་
དགེ་སློང་གི་ནོར་ལྭ་བ་གཅིག་ཡོད་པའང་ཟོས་སོ། །དེ་བས་སྔགས་འཆང་མོ་རྣམས་ཁུག་
ཅིག་གསུངས་ནས་ཐམས་ཅད་ལ་སྡིག་མཛུབ་རེ་བྱས་པས་མགོ་བརྙན་སྣ་ཚོགས་སུ་སོང་
ནས་ལྭ་བའི་དུམ་བུ་སོ་སོར་སྐྱུགས། དེ་དག་ཚེམ་བུ་བྱས་ཏེ་སྐུ་ལ་གསོལ་བས་རྗེ་བཙུན་ལུ་
བ་པ་ཞེས་ཡོངས་སུ་གྲགས་སོ། །དེར་རྒྱལ་པོ་ཨིནྡྲ་བྷ་ཏི་ལ་དབང་བསྐུར་ཏེ། དེའི་གདམས་
པ་བསྒོམས་པས་རྒྱལ་པོའང་དངོས་གྲུབ་ཐོབ་ཅིང་། རྒྱལ་པོ་དང་སློབ་དཔོན་གཉིས་ཀྱིས་ཨོ་
རྒྱན་གྱི་མི་རྣམས་ལ་གདམས་པ་བསྟན་པས་དངོས་གྲུབ་ཐོབ་པ་དང་རྣལ་འབྱོར་ཅན་ཤ་སྟག་
ཏུ་གྱུར་ཏོ། །དེ་ལྟར་གོང་དུ་བཤད་པའི་སློབ་དཔོན་དེ་རྣམས་ནི་དགྱེས་པ་རྡོ་རྗེའི་རྒྱུད་སྤྱན་
འདྲེན་པ་པོ་གཙོ་བོ་ཡིན་པར་གྲགས་ སོ། །
ཡང་གཤིན་རྗེ་གཤེད་ལ་བརྟེན་ཏེ་གྲུབ་པ་བརྙེས་པའི་རྣལ་འབྱོར་གྱི་དབང་
ཕྱུག་བི་རཱུ་པ་ནི། ཐོག་མར་ནཱ་ལེནྡྲའི་པཎྜི་ཏ་དགེ་སློང་ཞིག་ཡིན་པ་ལས། དེར་ཆང་གསོལ་
བ་དང་། བུད་མེད་དང་ལྷན་ཅིག་སྤྱོད་པ་ལ་དགེ་འདུན་གྱི་གནས་ནས་ཕྱུང་། སློབ་དཔོན་
ཀླུའི་བྱང་ཆུབ་ལ་གཤིན་རྗེ་གཤེདཀྱི་དབང་དང་གདམས་ངག་ཞུས་ཏེ་བསྒོམས་པས་གྲུབ་པ་
ཐོབ། བདག་མེད་ལྷ་མོ་བཅོ་ལྔའི་དཀྱིལ་འཁོར་དངོས་སུ་བྱོན་ཏེ་དབང་བསྐུར་བས་རིམ་
གྱིས་ས་དྲུག་པ་བརྙེས། སློབ་དཔོན་འདིས་ཕྱོགས་ཐམས་ཅད་དུ་བརྟུལ་ཞུགས་ཀྱི་སྒོ་ནས་
139



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
བསྟན་པ་མཆོག་ཏུ་བསྐྱངས་ཏེ། དེ་ཡང་སྐབས་ཤིག་ཏུ་ཆུ་བོ་གངྒའི་འགྲམ་དུ་ཕེབས་པའི་ཚེ་
གང་ལ་ལམ་བྱིན་ཅིག་གསུངས་པས། གངྒ་གྱེན་དུ་ལྡོག་སྟེ་ལམ་ཐལ་གྱིས་བྱུང་བ་ལ་
གཤེགས་པ་དང་། ཡང་ལན་གཅིག་གངྒའི་འགྲམ་ན་གྲུ་བཙས་སྟེར་རྒྱུ་མེད་དེ་གངྒར་སྡིག་
མཛུབ་བསྟན་པས་གངྒ་གྱེན་དུ་བཟློག་ནས་ཕ་རོལ་ཏུ་བཞུད། དེ་ནས་ཨོ་ཌི་བི་ཤར་ཆང་
ཚོང་མ་གཅིག་ལ་ཆང་ཉོས་པས། རིན་དགོས་ཟེར་བ་ལ། ཉི་གྲིབ་མཚམས་ས་ལ་རི་མོ་བྱས་
ཏེ་འདི་ལས་མ་འདས་གོང་བྱིན་གསུངས་ནས་དེའི་ཆང་ཐམས་ཅད་ཟད་པར་གསོལ། དེ་
ནས་ཡུལ་ཁམས་ཀྱི་ཆང་ཐམས་ཅད་གསོལ་ཡང་ཉི་གྲིབ་ཅུང་ཟད་ཀྱང་མ་ཡོལ། དེའི་ཚེ་
རྒྱལ་པོའི་དབྱུག་ཚོད་དང་མེལ་ཚེ་ཐམས་ཅད་ཀྱང་འཆུགས། ཐམས་ཅད་གཉིད་ཀྱི་ར་རོ་བ་
སོགས་ཆེས་དུབ་པར་གྱུར་ནས། གང་ཡིན་བརྟགས་པས་རྣལ་འབྱོར་གྱི་ནུས་པ་བསྟན་པར་
ཤེས་ནས། རྒྱལ་པོས་ཉི་མ་བཏང་བར་ཞུ་ཞུས་པས། ང་ལ་ཆང་རིན་སྦྱིན་རྒྱུ་མེད་གསུངས།
དེར་ཆང་ཚོང་མ་རྣམས་ལ་ཆང་རིན་ཅི་དགོས་རྒྱལ་པོས་བྱིན་ཏེ་ཉི་མ་བཏང་ངོ༌། །གཞན་
ཡང་ཝཱ་ར་ཎཱ་སིའི་མུ་སྟེགས་ཀྱི་རྒྱལ་པོ་འཁོར་བཅས་རྫུ་འཕྲུལ་གྱིས་བཏུལ་ཏེ་ཐམས་ཅད་རྡོ་
རྗེ་ཐེག་པ་ལ་བཀོད་པར་མཛད། ཨོ་རྒྱན་ནས་གཤིན་རྗེ་གཤེད་དམར་པོའི་རྒྱུད་སྤྱན་དྲངས་
ཤིང་བཅོམ་ལྡན་འདས་ཉིད་ཀྱིས་གསུངས་བཞིན་དུ་སྒྲུབ་ཐབས་དང་མན་ངག་རྣམས་ཡི་
གེར་བཀོད་དོ། །
དེ་བཞིན་དུ་གཤིན་རྗེ་གཤེད་ཀྱི་རྣལ་འབྱོར་པ་སློབ་དཔོན་ལ་ལི་ཏ་བཛྲ་
ཡང་། ཐོག་མར་ནཱ་ལེནྡྲའི་པ་ཎྜི་ཏ་ཞིག་ཡིན་ལ། རྣམ་པར་སྣང་མཛད་སྒྱུ་འཕྲུལ་དྲྭ་བའི་
རྒྱུད་ལ་བརྟེན་ཏེ་འཕགས་པ་འཇམ་དཔལ་ཡི་དམ་དུ་བྱེད་པ་ལས། རང་གི་སློབ་དཔོན་ལ།
རྡོ་རྗེ་འཇིགས་བྱེད་འཇིགས་པར་བྱེད་སོགས་མཚན་དེ་རྣམས་ཀྱི་སྒྲུབ་ཐབས་དྲིས་པས།
140



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
འདི་དག་ནི་མི་ཡི་ཡུལ་ན་མེད་པས་ཁོ་བོས་ནི་མི་ཤེས་ཏེ་དེའི་དོན་དུ་འདོད་པའི་ལྷ་སྒྲུབས་
ཤིག་གསུངས་པས། དེས་འཕགས་པ་འཇམ་དཔལ་རྩེ་གཅིག་ཏུ་བསྒྲུབས་པས་ཞལ་
གཟིགས་ཏེ་རྒྱུད་བྱིན་གྱིས་བརླབས་ནས། ཨོ་རྒྱན་ནས་གཤིན་རྗེ་གཤེད་ཀྱི་རྒྱུད་སྤྱན་དྲོངས་
ཤིག་ཅེས་ལུང་བསྟན་པ་ལྟར་ཨོ་རྒྱན་དུ་བྱོན་ནས་རྡོ་རྗེ་རྣལ་འབྱོར་མ་རྣམས་ལ་གསོལ་བ་
བཏབ་པས། རྡོ་རྗེ་རོ་ལངས་མས་ཞལ་མངོན་སུམ་དུ་བསྟན་ཏེ་གཤིན་རྗེ་གཤེད་ཀྱི་དཀྱིལ་
འཁོར་དུ་དབང་བསྐུར། བསྒོམས་པས་ཟླ་བ་ཕྱེད་དང་གསུམ་ནས་དངོས་གྲུབ་ཆེན་པོ་ཐོབ་
པའི་ལྟས་བྱུང་སྟེ་ནགས་ཀྱི་མ་ཧེ་གདུག་པ་ཅན་ཆིབས་ཏེ་རིག་པ་བརྟུལ་ཞུགས་ཀྱི་སྤྱོད་
པའང་མཛད་དོ། །དེ་ནས་ཨོ་རྒྱན་གྱི་གནས་དྷརྨ་གཉྫཞེས་བྱ་བ་ནས། མ་འོངས་པའི་སེམས་
ཅན་རྣམས་ལ་ཕན་པའི་སླད་དུ་གཤིན་རྗེ་གཤེད་ལ་སོགས་པའི་རྒྱུད་སྤྱན་འདྲེན་པར་བཞེད་
པ་ལ། མཁའ་འགྲོ་མ་རྣམས་ན་རེ། ཞག་བདུན་དུ་བློ་ལ་ཇི་ཙམ་བཟུང་བར་ནུས་པ་དེ་གནང་
ངོ་ཞེས་ཟེར་བ་ལ་ལྷག་པའི་ལྷ་ལ་གསོལ་བ་བཏབ་པས། དེ་བཞིན་གཤེགས་པ་ཐམས་ཅད་
ཀྱི་སྐུ་གསུང་ཐུགས་གཤིན་རྗེ་གཤེད་ནག་པོའི་རྒྱུད་དང་། སྡོམ་པ་གསུམ་པ་དང༌། རྟོག་པ་
བདུན་པ་དང་། གཞན་ཡང་གཟུངས་དང་རྒྱུད་དང་། རྟོག་པའི་རིམ་པ་ཐོར་བུ་བ་མང་པོ་དང་
བཅས་པ་ཐུགས་སུ་ཆུད་པ་དེ་དག་འཛམ་བུ་གླིང་དུ་ཤིན་ཏུ་དར་བར་མཛད། བསྟན་ལ་སྡང་
བའི་མུ་སྟེགས་དང་ཏ་གཟིག་ལ་སོགས་པ་སྟོང་ཕྲག་དུ་མ་དང་། མི་མ་ཡིན་གདུག་པ་ཅན་ལྔ་
བརྒྱ་ཙམ་བཏུལ་ཏེ་གཙོ་བོར་མངོན་སྤྱོད་ཀྱི་ཕྲིན་ལས་ཀྱིས་བསྟན་པ་བསྐྱངས་ཤིང་། མཐར་
འཇའ་ལུས་སུ་གཤེགས་སོ། །
དེའི་སློབ་མ་ལཱི་ལ་བཛྲ་གྱིས་ཀྱང་སློབ་དཔོན་གྱི་གསུང་ངག་ཡི་གེར་བཀོད་པ་
སོགས་ཀྱིས་གཤིན་རྗེ་གཤེད་ཀྱི་རྒྱུད་རྒྱས་པར་མཛད་ཅིང་སློབ་དཔོན་ཉིད་ཀྱང་གཤིན་རྗེ་
141



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གཤེད་ལ་བརྟེན་ཏེ་གྲུབ་པ་ཐོབ། ཏུ་རུཥའི་དམག་དཔུང་རྣམས་གཤིན་རྗེ་གཤེད་ཀྱི་འཁོར་
ལོས་བཟློག་པར་མཛད་པ་སོགས་བསྟན་འགྲོའི་དོན་རྒྱ་ཆེར་བསྐྱངས་སོ། །གཞན་ཡང་རྒྱ་
ནག་ཏུ་སྐུ་འཁྲུངས་ཤིང་གཤིན་རྗེ་གཤེད་དང་རྟ་མགྲིན་གྱི་སྒོ་ནས་གྲུབ་པའི་གོ་འཕང་བརྙེས་
པ་སློབ་དཔོན་རྟ་མཆོག་ཞབས་ཀྱིས་ཨོ་རྒྱན་ནས་འཇམ་དཔལ་རྩ་བའི་རྒྱུད་སྒྱུ་འཕྲུལ་དྲྭ་བ་
ཁྲི་དྲུག་སྟོང་པ་ལ་སོགས་པ་སྤྱན་དྲངས་སོ། ། །
དེ་ཡང་རྒྱུད་འདི་ཇི་ལྟར་བྱུང་བའི་ཚུལ་ལའང་འོག་མིན་དང༌། དགའ་ལྡན་དང་།
རི་རབ་ཀྱི་རྩེ་དང༌། ཨོ་ཌཱ་ན་དང་། དཔལ་ལྡན་འབྲས་སྤུངས་ཀྱི་མཆོད་རྟེན་ལ་སོགས་པ་
གནས་ཀྱི་བྱེ་བྲག་ཀུན་རྫོབ་པའི་དབྱེ་བ་བསྟན་པ་དང༌། རྡོ་རྗེ་བཙུན་མོའི་བྷ་ག་དང་། བདེ་
བ་ཆེན་པོའི་གནས་དང༌། ཆོས་ཀྱི་འབྱུང་གནས་ཐར་པ་ཆེན་པོའི་ཕོ་བྲང་སོགས་སྤྲོས་མཚན་
གྱི་ཡུལ་ཐམས་ཅད་ལས་འདས་པ་ཆོས་ཀྱི་དབྱིངས་འགྱུར་བ་མེད་པ་དོན་དམ་པའི་གནས་
རྣམས་སུ་སྟོན་པ་ཉིད་འཇམ་དཔལ་ཡེ་ཤེས་སེམས་དཔའ་ལ་སོགས་པ་དཀྱིལ་འཁོར་གྱི་
གཙོ་བོའི་སྐུར་བཞེངས་ནས། རྡོ་རྗེ་ནཱ་ད་མི་ཤིགས་པའི་སྒྲའི་གསང་བ་ཆེན་པོས་ཆོས་ཀྱི་
འཁོར་ལོ་དུས་རྟག་ཏུ་བསྐོར་བར་མཛད་པས་ན། །
འདས་པའི་སངས་རྒྱས་རྣམས་ཀྱིས་གསུང་། །
མ་འོངས་རྣམས་ཀྱང་གསུང་འགྱུར་ལ། །
ད་ལྟར་བྱུང་བའི་རྫོགས་སངས་རྒྱས། །
ཡང་དང་ཡང་དུ་གསུང་བ་གང་། །
ཞེས་འབྱུང་བ་ཡིན་ལ། རྒྱུད་དེ་རྣམས་ལག་ན་རྡོ་རྗེ་སོགས་གསང་བ་འཛིན་པའི་ས་བཅུ་
142



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
དབང་ཕྱུག་རྣམས་ཀྱིས་སྡུད་པའི་ཚུལ་བསྟན། རིན་པོ་ཆེའི་གླེགས་བམ་དུ་སྣང་བར་མཛད་
ནས་རྡོ་རྗེ་མཁའ་འགྲོ་མ་རྣམས་ཀྱི་ཕྱག་ཏུ་བཞུགས་པ་ལས། འཇམ་དཔལ་སྒྱུ་འཕྲུལ་དྲྭ་
བའི་རྩ་བའི་རྒྱུད་རྒྱས་པ་ཁྲི་དྲུག་སྟོང་པའི་ཏིང་ངེ་འཛིན་དྲྭ་བའི་ལེའུ་ལས་ཁོལ་དུ་ཕྱུང་བ་
རྒྱུད་ཀྱི་རྒྱལ་པོ་བསྟོད་པ་གླུར་བླང་ངམ་མཚན་ཡང་དག་པར་བརྗོད་པ་འདི་ཉིད་རྒྱུད་ཀུན་གྱི་
བདག་པོར་གསུངས་པས་སློབ་དཔོན་སོ་སོས་སྣ་ཚོགས་སུ་བཀྲལ་ཏེ། བྱང་ཆུབ་སེམས་
དཔའ་རྣམས་ཀྱིས་དུས་འཁོར་ཀྱི་ལུགས་སུ་བཀྲལ་ལ། དེ་ཡང་དྲི་མེད་འོད་ལས། གང་གིས་
མཆོག་གི་དང་པོའི་སངས་རྒྱས་མི་ཤེས་པ་དེས་མཚན་ཡང་དག་པར་བརྗོད་པ་མི་ཤེས་སོ། །
གང་གིས་མཚན་ཡང་དག་པར་བརྗོད་པ་མི་ཤེས་པ་དེས་རྡོ་རྗེ་འཛིན་པའི་ཡེ་ཤེས་ཀྱི་སྐུ་མི་
ཤེས་སོ། །གང་གིས་རྡོ་རྗེ་འཛིན་པའི་ཡེ་ཤེས་ཀྱི་སྐུ་མི་ཤེས་པ་དེས་སྔགས་ཀྱི་ཐེག་པ་མི་
ཤེས་སོ། །གང་གིས་སྔགས་ཀྱི་ཐེག་པ་མི་ཤེས་པ་དེ་དག་ཐམས་ཅད་ནི་འཁོར་བ་པ་སྟེ་རྡོ་རྗེ་
འཛིན་པའི་ལམ་དང་བྲལ་བའོ། །ཞེས་སོགས་གསུངས་པས་སོ། །འདིའི་ལུས་རྣམ་པར་
བཞག་པའང་རིགས་ལྡན་པདྨ་དཀར་པོས་ལེའུའི་གཅོད་མཚམས་བཅུ་བཞིར་མཛད་པ་སྟེ།
ཞུས་དང་ལན་བཏབ་རིགས་ལ་གཟིགས། །
སྒྱུ་འཕྲུལ་དྲྭ་བས་མངོན་བྱང་ཆུབ། །
རྡོ་རྗེ་དབྱིངས་དང་ཆོས་ཀྱི་དབྱིངས། །
མེ་ལོང་སོར་རྟོག་མཉམ་པ་ཉིད། །
བྱ་གྲུབ་གཤེགས་ལྔའི་ཡོན་ཏན་བསྟོད། །
ཕན་ཡོན་སྔགས་དང་ཡི་རང་ངོ༌། །
143



སྐབས་དང་པོ་བདེ་བར་གཤེགས་པའི་རི་
d
ཞེས་པ་ལྟར་རོ། །དེ་ཡང་མཚན་ཡང་དག་པར་བརྗོད་པའི་རྒྱུད་འདི་ནི་དཔག་བསམ་གྱི་ཤིང་
དང་ཡིད་བཞིན་གྱི་ནོར་བུ་ལྟར་རང་གཞན་སེམས་ཅན་ཐམས་ཅད་ཀྱི་གནས་སྐབས་དང་
མཐར་ཐུག་གི་འདོད་དོན་མཐའ་དག་སྟེར་བའི་བྱེད་པོར་གསུངས་ཤིང་། ཐ་ན་རྒྱུད་འདིའི་
ཚིག་ཙམ་བཀླགས་པས་ཀྱང་སྡིག་སྒྲིབ་ཚབས་ཆེན་པོ་འདག་པ་དང་། རྗེ་བཙུན་འཇམ་
དཔལ་དབྱངས་ཀྱི་བྱིན་རླབས་མྱུར་དུ་འཇུག་པ་སོགས་ཕན་ཡོན་མཐའ་ཡས་པ་འབྱུང་བ་
འདིའི་ཕན་ཡོན་གྱི་ལེའུ་ལས་གསུངས་པ་ལྟར་ཀུན་གྱིས་འདི་ལ་གཡར་དམ་དུ་འཆའ་བར་
གཅེས་སོ། །
གཞན་ཡང་པཎྜི་ཏ་འཇམ་དཔལ་གྲགས་པ་དང་། འཇམ་དཔལ་བཤེས་གཉེན་
གྱིས་རྒྱུད་འདི་ཉིད་ཡོ་གའི་ལུགས་སུ་བཀྲལ་བ་དང༌། དེ་བཞིན་དུ་དབུ་མའི་ལུགས་དང༌། །
བོད་དུ་རྫོགས་ཆེན་དུ་བཀྲལ་བའང་ཡོད་པར་གསུངས། ཡང་ཨོ་རྒྱན་གྱི་སློབ་དཔོན་ཆེན་
པོ་སྒེག་པའི་རྡོ་རྗེས་བླ་མེད་ཕ་རྒྱུད་དུ་བཀྲལ། དེ་ཡང་སློབ་དཔོན་འདི་ནི་རིག་པའི་
གནས་མཐའ་དག་ལ་མཁས་པའི་རྩེ་མོར་སོན་པ་ཞིག་སྟེ། དཔལ་ནཱ་ལེནྡྲར་ལོ་བཅུའི་བར་
དུ་བཞུགས། སྔགས་ཀྱི་ཐེག་པ་དཔག་ཏུ་མེད་པ་གསུངས། མཚན་ཡང་དག་པར་བརྗོད་པའི་
རྒྱ་ཆེར་འགྲེལ་བ་དང་། སྒྲུབ་ཐབས་གསང་ལྡན་དང་། དཀྱིལ་མཆོག་ཡོན་ཏན་འབྱུང་
གནས་སོགས་མཛད། གསང་མཚན་སྒེག་པའི་རྡོ་རྗེར་གསོལ་བ་ཡིན་ལ། ཕྱིས་སུ་ཨོ་རྒྱན་
གྱི་ཡུལ་དུ་ཕེབས་ཏེ་དེར་རབ་ཏུ་བྱུང༌། མཚན་དཔལ་ལྡན་བྱང་ཆུབ་མཆོག་གི་སྐལ་པ་དང་
ལྡན་པ་ཞེས་བྱ་བར་གསོལ། ཇི་ཞིག་ཏུ་ཨོ་རྒྱན་གྱི་གླིང་ཕྲན་མ་དྷི་མ་ཞེས་བྱ་བའི་གནས་སུ་
འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་སྒྲུབ་པ་མཛད། དེའི་ཚེ་
འཕགས་པ་འཇམ་དཔལ་འགྲུབ་ཏུ་ཉེ་བ་ན། འཇམ་དཔལ་གྱི་བྲིས་སྐུའི་ཞལ་ལས་འོད་ཟེར་
144



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
ཆེན་པོ་བྱུང་སྟེ་གླིང་དེར་ཡུན་རིང་སྣང་བར་བྱས་པས། ཉི་མ་དང་འདྲ་བ་ཞེས་པའམ་ཉི་མ་
ཅན་གྱི་རིན་པོ་ཆེའི་གླིང་ན་བཞུགས་པ་ཞེས་པའི་མཚན་གསོལ། ཡང་སྐབས་ཤིག་ཏུ་ལོག་
པར་ལྟ་བ་འགའ་ཞིག་ལ། ནང་པའི་པཎྜི་ཏའི་དབང་པོ་ལྔ་སྒྲུབ་རྫས་ལ་དགོས་པ་བྱུང་སྟེ།
སློབ་དཔོན་བཀྲོང་དུ་འོངས་པས་གླང་པོ་དང་། རྟ་དང་། བུ་མོ་དང་། ཁྱེའུ་སོགས་གཟུགས་
སྣ་ཚོགས་སུ་བསྒྱུར་བས་སུ་ཡིན་ངོ་མ་ཤེས་པར་ཕྱིར་ལྡོག དེའི་དུས་སུ་སྣ་ཚོགས་གཟུགས་
ཅན་ཞེས་པའི་མཚན་གསོལ། དེ་ལྟར་ཨོ་རྒྱན་གྱི་ཡུལ་དུ་འགྲོ་བའི་དོན་དཔག་ཏུ་མེད་པ་
མཛད་དེ། མཐར་འཇའ་ལུས་རྡོ་རྗེའི་སྐུ་བརྙེས་སོ། །
ཡང་མ་ཧཱ་མཱ་ཡཱའི་རྒྱུད་ནི། གྲུབ་ཆེན་ཀུ་ཀུ་རི་པས་ཨོ་རྒྱན་ནས་སྤྱན་དྲངས་ཏེ།
སྒྲུབ་ཐབས་ལ་སོགས་པའི་བསྟན་བཅོས་དྲུག་མཛད་ཅིང་། དེ་ཡང་སློབ་དཔོན་དེ་ནི། ཤར་
ཕྱོགས་བྷང་ག་ལའི་ཡུལ་དུ་འཁྲུངས། ནཱ་ལེནྡྲའི་པཎྜི་ཏ་དགེ་སློང་ཞིག་སྟེ། ནགས་ཚལ་
དབེན་པ་ཞིག་ན་རྩེ་གཅིག་ཏུ་བསྒོམས་པས། བསྐྱེད་རིམ་ལ་བརྟན་པ་ཐོབ་སྟེ་ཐུན་མོང་གི་
དངོས་གྲུབ་ཀྱང་མང་པོ་ཐོབ། སྐབས་ཤིག་སློབ་དཔོན་གྱི་ཕུག་པའི་ནང་དུ་ཁྱི་གུ་མོ་ཞིག་
བྱུང༌། དེ་ཉིད་ཉིན་ཞག་འགར་ཟས་ཀྱིས་གསོ་ཞིང་གནས་པའི་སྐབས། ལྷ་རྣམས་ཀྱིས་སུམ་
ཅུ་རྩ་གསུམ་དུ་སློབ་དཔོན་སྤྱན་དྲངས་ཏེ་བཞུགས་པ་ལ། ཇི་ཞིག་ན་སྔར་གྱི་ཁྱི་གུ་དེ་དྲན་ཏེ།
ཁོ་བོ་འཛམ་བུ་གླིང་དུ་འགྲོ་གསུངས་པས། ལྷ་རྣམས་ཀྱིས་ཅི་ཡིན་ཟེར། ཁྱི་གུ་དེ་ལྟོགས་ཏེ་
འཆི་བ་ཡོང་གསུངས་པ་ན། ལྷ་རྣམས་ན་རེ། ཁྱེད་ཡུན་རིང་དུ་ཏིང་ངེ་འཛིན་བསྒོམས་ན། ད་
དུང་ཡང་ཁྱི་གུའི་རྣམ་རྟོག་ཀྱང་མ་ཞིའམ་ཟེར་བས། སློབ་དཔོན་གྱིས་བདེན་སྙམ་སྟེ་ལོ་བཅུ་
གཉིས་ལྷའི་གནས་སུ་བཞུགས། དེ་ནས་རང་གི་གནས་སུ་འོངས་པ་ན། སྔར་གྱི་ཁྱི་གུ་མོ་དེ་
ནི་ཆེ་རུ་མ་སོང་བར་གནས་ཤིང་། བྲག་གི་ཕུག་ལ་ཁྱིས་བྲུས་པས་ཆུ་མིག་ཞིག་ཀྱང་བརྡོལ་
145



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
འདུག སློབ་དཔོན་གྱིས་ཁྱི་གུ་མོ་དེ་ཉིད་ཕྱག་ཏུ་བླངས་པས་བུད་མེད་རྒྱན་ཐམས་ཅད་ཀྱིས་
བརྒྱན་པ་ཞིག་ཏུ་གྱུར། དེ་ནི་རྡོ་རྗེ་རྣལ་འབྱོར་མ་ཡིན་ཏེ། དེ་དང་ལྷན་ཅིག་སྤྱོད་པ་སྤྱད་ཅིང་
སྐྱེ་བོ་རྣམས་ཀྱི་མངོན་དུ་ཁྱི་མོར་སྤྲུལ་པས་སློབ་དཔོན་ཀུ་ཀུ་རི་པ་ཞེས་གྲགས་སོ། །
ཁྱད་པར་དུས་དེ་ཙམ་ན་རྣལ་འབྱོར་གྱི་དབང་ཕྱུག་ཆེན་པོ་ཏིལླི་པ་བྱོན་ཏེ། དེ་
ནི་རྒྱ་གར་ཤར་ཕྱོགས་ཛཱ་ཀོའི་ཡུལ་ན་བྲམ་ཟེའི་རིགས་སུ་སྐུ་འཁྲུངས། ཆེར་སྐྱེས་ནས་བྲམ་
ཟེའི་ལུགས་ཀྱི་བསྟན་བཅོས་ཐམས་ཅད་མཁྱེན་ཅིང་། དེ་ནས་རབ་ཏུ་བྱུང་སྟེ་སྡེ་སྣོད་མཐའ་
དག་ཁོང་དུ་ཆུད། དེ་རྗེས་རིམ་པར་དཔལ་ཧེ་རུ་ཀ་དང་མཁའ་འགྲོ་མ་རྣམས་ཀྱི་ཞལ་རྟག་ཏུ་
གཟིགས་ཤིང་བྱིན་གྱིས་བརླབས་པའི་རྐྱེན་གྱིས་ཡེ་ཤེས་ཁྱད་པར་ཅན་བརྙེས་ཏེ། ཞིང་གི་
རྣལ་འབྱོར་མ་ཏིལ་བརྡུང་མཁན་གྱི་བུ་མོ་ཞིག་དང་ལྷན་ཅིག་ཏུ་སྤྱོད་པ་སྤྱད་པས་ཏིལ་བརྡུང་
མའི་བདག་པོར་གྱུར་ཅིང༌། དེ་ཡང་ཏིལ་བརྡུང་བའི་བྱ་བ་མཛད་པས་ཏིལ་ལ་ཏིལ་མར་
འབྱུང་བ་བཞིན་དུ་བླ་མའི་མན་ངག་གིས་ལུས་ལ་གནད་དུ་བསྣུན་པས་ལྷན་ཅིག་སྐྱེས་པའི་
ཡེ་ཤེས་མངོན་དུ་བྱེད་པའི་བརྡར། སྤྱོད་པ་དེ་ལྟར་སྤྱད་པས་ཏི་ལླི་པ་སྟེ་ཏིལ་བརྡུང་མཁན་
ཞེས་པའི་མཚན་དེ་ལྟར་གྲགས་སོ། །འདིས་ཙརྱ་པ་ལས་འོད་གསལ་གྱི་བཀའ་བབས་དང༌།
ཀླུ་སྒྲུབ་ལས་སྒྱུ་ལུས་ཀྱི་བཀའ་བབས། ལྭ་བ་པ་ལས་རྨི་ལམ་གྱི་བཀའ་བབས། སྐལ་པ་
བཟང་མོ་ལས་གཏུམ་མོའི་བཀའ་བབས་ཏེ། བཀའ་བབས་བཞིའི་བླ་མ་བསྟེན་ཏེ་སྔགས་
རྒྱུད་སྤྱི་དང་། བྱེ་བྲག་བླ་མེད་ཀྱི་སྐོར་ཡོད་དོ་ཅོག་གི་དབང་རྒྱུད་མན་ངག་ཐམས་ཅད་ཡོངས་
སུ་རྫོགས་ཏེ་བསྒོམས་པས་མཆོག་གི་དངོས་གྲུབ་མངོན་དུ་མཛད། གཙོ་བོར་ལྷག་པའི་ལྷ་
ཤྲཱི་ཧེ་རུ་ཀ་ཉིད་ལས་དངོས་སུ་རྡོ་རྗེ་ཐེག་པ་མཐའ་དག་གསན་ཅིང་གཞན་ལ་བསྟན་པས་
བྷངྒ་ལའི་རྒྱལ་ཁམས་ཁོ་ན་ལན་གསུམ་དུ་སྟོངས་པར་གྲགས། མདོར་ན་སྙིང་པོའི་ངེས་
146



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
གསང་གི་བསྟན་པ་ཉིན་མོ་ལྟར་གསལ་བར་མཛད་པ་སོགས་ངོ་མཚར་གྱི་ཕྲིན་ལས་དཔག་
པར་མི་ནུས་པ་བསྟན་ཏེ་མཐར་སྐུ་ལུས་མ་སྤངས་པར་མཁའ་སྤྱོད་དུ་བཞུད་དོ། །
དེའི་སློབ་མའི་གཙོ་བོ་པཎ་ཆེན་ནཱ་རོ་ཏ་པ་སྟེ། དེ་ནི་རྒྱ་གར་ཤར་ཕྱོགས་བྷངྒར་
ལར་འཁྲུངས་པ་དང་། ཁ་ཆེའི་ཡུལ་དུ་འཁྲུངས་པར་བཞེད་པ་གཉིས་སུ་སྣང་ཞིང་། གང་
ལྟར་ཆུང་ངུ་ནས་སྒྱུ་རྩལ་རིག་གནས་མཐའ་དག་རང་སྟོབས་ཀྱིས་མཁྱེན། ནར་སོན་པའི་
སྐབས་བསྙེན་པར་རྫོགས་ཏེ་མཚན་ཆོས་ཀྱི་རྒྱལ་མཚན་དུ་གསོལ། ནམ་ཞིག་ན་ལེནྡའི་བྱང་
སྒོ་སྲུང་བའི་པཎྜི་ཏར་མངའ་གསོལ་ཏེ་མུ་སྟེགས་ཀྱི་པཎྜི་ཏ་སྟོང་ཕྲག་དུ་མ་ནང་པའི་བསྟན་
པར་བཀོད། མཐར་ནཱལེནྡའི་མཁན་པོར་མངའ་གསོལ། མཚན་དཔལ་ལྡན་འཇིགས་མེད་
གྲགས་པ་ཞེས་གསོལ་ཏེ་བསྟན་པའི་རྒྱལ་མཚན་ཀུན་ཏུ་བསྒྲེངས་བར་མཛད་དོ། །ཇི་ཞིག་
གི་ཚེ་ཆོས་ཉིད་ཟབ་མོའི་དོན་སྟོན་པའི་བླ་མ་བསྟེན་དགོས་པར་མཁའ་འགྲོའི་བརྡས་བསྐུལ་
བ་བཞིན། བླ་མ་ཏི་ལླི་པ་འཚོལ་བའི་ཕྱིར་དཀའ་ཕྲན་བཅུ་གཉིས་སྤྱད་པའི་རྗེས་ཏི་ལླི་པ་
དང་ཞལ་མཇལ། མཇལ་ནས་ཀྱང་དཀའ་ཆེན་བཅུ་གཉིས་སྤྱོད་དུ་གཞུག་སྟེ། མཐར་ཁྱེད་
གདམས་ངག་འདོད་ན་མཎྜལ་ཕུལ་གསུངས་པ་ན་རབ་ཏུ་དགའ་སྟེ། ལུས་ལས་ཁྲག་ཕྱུངས་
ཏེ་ས་གཞིར་ཆག་ཆག་གདབ། ཡན་ལག་དང་ཉིང་ལག་རྣམས་བཅད་དེ་ཚོམ་བུར་བཀོད་
ནས་མཎྜལ་ཕུལ་བས་ཐུགས་དྲན་མེད་དུ་བརྒྱལ་ལ་ཉེ་བ་ན། ཏི་ལླི་པའི་ཞལ་ནས།
ཀྱེ་ཧོ་འདི་ནི་རང་རིག་ཡེ་ཤེས་ཏེ། །
ངག་གི་ལམ་འདས་ཡིད་ཀྱི་སྤྱོད་ཡུལ་མིན། །
ཏི་ལླི་ངས་ནི་ཅི་ཡང་བསྟན་དུ་མེད། །
147



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
རང་གིས་རང་ཉིད་མཚོན་ཏེ་ཤེས་པར་བྱོས། །
ཞེས་གསུངས་ཏེ་མཆིལ་ལམ་ཕུད་ནས་དཔྲལ་བར་འཕངས། ཞབས་ཀྱིས་བྲང་ལ་དྲག་ཏུ་
བསྣུན་པས་ས་ལ་འགྱེལ་ཏེ་བརྒྱལ་བར་གྱུར་ཅིང༌། དེ་ལས་སད་པའི་ཚེ་ཕྱག་རྒྱ་ཆེན་པོའི་
གནས་ལུགས་དེ་ཁོ་ན་ཉིད་མངོན་སུམ་དུ་གཟིགས་སོ། །དེ་ནས་ཏི་ལླི་པས་ཟབ་གསང་ངེས་
དོན་སྙིང་པོའི་གདམས་པ་མཐའ་དག་སྩལ་ཏེ། རིམ་པར་རྗེ་ནཱ་རོ་ཏ་པ་དེ་ཉིད་ཡུལ་ཁམས་
སྣ་ཚོགས་སུ་ཕེབས་ནས་གནས་ལུགས་ཀྱི་གདམས་པ་བསྟན་པས་སྐྱེ་བོ་གྲངས་མེད་པ་གྲུབ་
པའི་གནས་སུ་བཀོད། ཁྱད་པར་བི་ཀྲ་མ་ཤི་ལའི་གཙུག་ལག་ཁང་གི་བྱང་སྒོ་སྲུང་བའི་པཎྜི་
ཏར་མཛད་དེ་མུ་སྟེགས་ཀྱི་རྒོལ་བ་ངན་པའི་ཚོགས་མ་ལུས་པ་ཡང་དག་པའི་རིགས་པས་
ཚར་བཅད་དེ་བསྟན་པར་བཙུད། རྒྱུད་སྡེ་རྒྱ་མཚོའི་མངའ་བདག་ཏུ་གྱུར་ཏེ་དུས་འཁོར་
དབང་མདོར་བསྟན་དང་། དགྱེས་རྡོར་གྱི་འགྲེལ་བ་སོགས་སྔགས་ཀྱི་བསྟན་བཅོས་མང་དུ་
བརྩམས་ཤིང་། དེ་དག་འཆད་སྤེལ་སོགས་རྡོ་རྗེ་ཐེག་པའི་བསྟན་པ་ཉིན་མོ་ལྟར་གསལ་
བར་མཛད་དེ་མཐར་མཁའ་སྤྱོད་ཀྱི་གནས་སུ་གཤེགས་སོ། །
གཞན་ཡང་སྐབས་འདི་དག་ཏུ་འཕགས་ཡུལ་ན་མཚན་ཉི་ཟླ་ལྟར་གྲགས་པ་
མངའ་བདག་མེ་ཏྲི་པ་ཆེན་པོའང་བྱོན་ཏེ། དེ་ཡང་སློབ་དཔོན་དེ་ནི་ཐོག་མར་བྲམ་ཟེ་མུ་
སྟེགས་ཀྱི་པཎྜི་ཏ་ཞིག་ཡིན་པ་ལ། ཕྱིས་པཎ་ཆེན་ནཱ་རོ་པ་དང་མཇལ་ནས་ནང་པར་གྱུར་ཏེ་
དེ་ལས་དབང་དང་གདམས་ངག་དུ་མ་ཞུས། དེ་ནས་རིམ་པར་ནཱ་ལེནྡྲར་བྱོན་ཏེ་རབ་ཏུ་བྱུང་།
རཏྣ་ཨཱ་ཀ་ར་ཤཱནྟི་པ་སོགས་མཁས་གྲུབ་ཀྱི་བླ་མ་མང་པོར་བསྟེན་པས་ཟླ་མེད་པའི་མཁས་
པ་ཆེན་པོ་གྱུར་ཏེ་བི་ཀྲ་མ་ལ་ཤི་ལའི་གཙུག་ལག་ཁང་དུ་བཞུགས། དེར་པཎྜིཏའི་བྱ་བ་དང་
148



E
པ
ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ། །
སྒབ་པ་སྤེལ་མར་མཛད་ཅིང་ཡོད་པ་ལས་རྡོ་རྗེ་རྣལ་འབྱོར་མའི་ཞལ་གཟིགས་པས། ཏིང་ངེ་
འཛིན་གྱི་གྲོགས་སུ་འགྲོ་བའི་དུས་ཡིན་པར་མཁྱེན་ནས་ནང་གི་ཀུན་ཏུ་སྤྱོད་པ་གསང་ཞིང་
སྤྱོད་པ་ཡིན་པ་ལས། དགེ་ཚུལ་ཞིག་གིས་སློབ་དཔོན་བུད་མེད་དང་ལྷན་ཅིག་ཆང་གསོལ་
བ་མཐོང་ནས་ཚོགས་སུ་རྒོལ་དུ་བྱུང་བ་ལ། སློབ་དཔོན་གྱིས་འོ་མ་སྐྱུགས། དགེ་ཚུལ་དེ་
རང་ལ་ཆང་སྐྱུགས་པའི་སྦྱོར་བ་མཛད་པས་ཆང་སྐྱུགས་པ་ན། རེ་ཞིག་གླེང་བ་མེད་པའི་
བརྟུལ་ཞུགས་སུ་བཀོད། ཡང་ལན་གཅིག་དགེ་བསྐོས་ལ་སོགས་པས་རིག་ནས་བརྫིར་
འོངས་པ་ན་ཆང་འོ་མ་དང་། བུད་མེད་དྲིལ་བུར་བསྒྱུར། ཡང་སྐབས་ཤིག་ན་འཇབས་ནས་
བལྟས་པས། སྔགས་ཀྱིས་བསྒྱུར་ལོང་མ་བྱུང་བས་དགེ་འདུན་གྱི་གནས་ནས་དབྱུང་བས།
ཆུ་བོ་གངྒཱ་ལ་ལྤགས་གདན་བཏིང་ནས་བཞུད། དེ་དུས་དགེ་བསྐོས་ཇོ་བོ་རྗེ་ཡིན་ཞིང་། དེའི་
སྒྲིབ་སྦྱོང་དུ་མངའ་བདག་རང་ལ་ཆོས་གསན་པ་དང༌། ས་ཙྪ་ཆག་མེད་འདེབས་པར་མཛད་
ཅེས་གྲགས། དེ་ནས་ཡི་དམ་གྱི་ལུང་བསྟན་པ་ལྟར། དཔལ་གྱི་རི་ལ་ཤཱ་ཝཱ་རི་པ་འཚོལ་དུ་
གཤེགས། དེར་མི་རྣམས་ལ་དྲིས་པས། ཤཱ་ཝཱ་རི་པ་སྔོན་གྱི་གྲུབ་ཐོབ་ཡིན། ད་ལྟ་ག་ལ་རྙེད་
ཟེར། རྩེ་གཅིག་ཏུ་གསོལ་བ་བཏབ་པས་ཟླ་བ་དྲུག་ན་མཇལ་ཏེ་དབང་བསྐུར་ཞིང་བྱིན་གྱིས་
བརླབས། བདེ་དགྱེས་གསང་གསུམ། མཚན་བརྗོད། རྙོགས་མེད། ཁྱད་པར་གྲུབ་རྙིང་ཨ་
མ་ན་སིའི་ཆོས་སྐོར་ཡོངས་སུ་རྫོགས་པ་གསན་ནས་བསྒོམས་པས་གྲུབ་པ་བརྙེས་ཤིང་
དཔའ་བོ་དང་མཁའ་འགྲོ་མ་མཐའ་ཡས་པའི་གཙོ་བོར་གྱུར་ཏོ། །གཞན་ཡང་རལ་གྲི་ལ་
སོགས་པ་གྲུབ་པ་བརྒྱད་བསྒྲུབས་ནས་ཚེ་བསྐལ་པར་གནས་པའི་རིག་པ་འཛིན་པ་བྱ་
དགོངས་ནས་རྫས་བསྒྲུབས་པས་གྲུབ་པའི་ལྟས་བྱུང་བ་ན། དཔལ་ཤཱ་ཝཱ་རི་པས་སྡིགས་
མཛུབ་མཛད་པས་ཐལ་བར་སོང་ཞིང་། ཁྱེད་ལ་སྒྱུ་མ་དེས་ཅི་བྱ། དེ་བས་གནས་ལུགས་ཀྱི་
，
149



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དོན་རྒྱ་ཆེར་ཤོད་ཅིག་ཅེས་བཀས་གནང་བ་བཞིན་དུ། སླར་ཡུལ་དབུས་སུ་བྱོན་ཏེ་གནས་
ལུགས་ཀྱི་གདམས་པ་སྩལ་བས་སྐྱེ་བོ་དཔག་ཏུ་མེད་པ་ཞིག་ཕྱག་རྒྱ་ཆེན་པོའི་མཆོག་གི་
དངོས་གྲུབ་ལ་སྦྱོར་བར་མཛད་དོ། །གཞན་ཡང་ཇི་ལྟར་བཞེད་པ་ཐམས་ཅད་དཔལ་ནག་པོ་
ཆེན་པོས་སྒྲུབ་ཅིང་དུར་ཁྲོད་བསིལ་བ་ཚལ་དུ་གྲོང་འཇུག་གི་ཚུལ་མང་པོ་བསྟན་པ་སོགས་
སྐུ་ལུས་སྤྲུལ་སྒྱུར་གྱི་བཀོད་པ་དཔག་ཏུ་མེད་པ་མཛད་ཅིང་། ཕལ་ཆེར་ནི་ཤར་ཕྱོགས་ཀུ་ས་
ལའི་ནགས་སུ་གཙོ་བོར་བཞུགས་པ་གྲགས་སོ། །
ཡང་འདིར་ཡོ་གའི་རྒྱུད་ཀྱི་བཀའ་སྲོལ་དར་ཚུལ་ནི། ཐོག་མར་རྒྱ་གར་ཤར་
ཕྱོགས་བྷངྒ་ལར་ཙནྡྲའི་རིགས་ཀྱི་རྒྱལ་ཕྲན་པྲ་ཀཱ་ཤ་ཙནྡྲ་སྟེ་རབ་གསལ་ཟླ་བ་ཞེས་
གྲགས་པ་དེ་ལ་ལག་ན་རྡོ་རྗེས་དངོས་སུ་བྱིན་གྱིས་བརླབས་པས་གྲུབ་པ་ཐོབ་པར་གྱུར་ཏེ་
རྣལ་འབྱོར་གྱི་རྒྱུད་རྒྱ་ཆེར་བཤད་དོ། །དེའི་རྗེས་འབྲངས་ཡོ་ག་ལ་མཁས་པའི་མི་གསུམ་དུ་
གྲགས་པ་ལས།
སློབ་དཔོན་ཤཱཀྱ་བཤེས་གཉེན་གྱིས་རྣལ་འབྱོར་གྱི་རྒྱུད་དེ་ཁོ་ན་ཉིད་བསྡུས་
པའི་འགྲེལ་པ་ཀོ་ས་ལའི་རྒྱན་ཞེས་བྱ་བ་ཡུལ་ཀོ་ས་ལར་བརྩམས་སོ། །
སློབ་དཔོན་སངས་རྒྱས་གསང་བ་ནི། ཡུལ་ཝཱ་ར་ཎ་སིའི་གནས་ཤིག་ཏུ་
འཕགས་པ་འཇམ་དཔལ་བསྒྲུབས་པས་ཞལ་གཟིགས་ཏེ་ཡི་དམ་གྱིས་ལུང་བསྟན་པ་བཞིན་
དུ། གངས་ཏི་སེར་བྱོན་ནས་སྒྲུབ་པ་མཛད་པས་རྡོ་རྗེའི་དབྱིངས་ཀྱི་དཀྱིལ་འཁོར་ཆེན་པོ་
ཡང་ནས་ཡང་དུ་ཞལ་གཟིགས། འཕགས་པ་འཇམ་དཔལ་དང་མི་ལབ་པ་བཞིན་དུ་གྱུར།
དེའི་ཚེ་བོད་ཀྱི་བཙན་པོ་ཁྲི་སྲོང་ལྡེ་བཙན་གྱིས་དབས་མཉྫཤྲཱི་ལ་སོགས་པ་སྤྱན་འདྲེན་དུ་
150



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
བཏང་ཡང་འཇམ་དཔལ་གྱིས་བཀས་མ་གནང་བར་མ་བྱོན། དེ་རྣམས་ལ་ཀྲི་ཡོག་སྡེ་གསུམ་
བཤད། རྡོ་རྗེ་དབྱིངས་ཀྱི་སྒྲུབ་ཐབས་ཡོ་ག་ལ་འཇུག་པ་དང༌། རྣམ་སྣང་མངོན་བྱང་གི་
བསྡུས་འགྲེལ། བསམ་གཏན་ཕྱི་མའི་རྒྱས་འགྲེལ་རྣམས་མཛད་དོ། །
སློབ་དཔོན་ཀུན་དགའ་སྙིང་པོ་ནི། མ་ག་དྷར་རྒྱལ་རིགས་སུ་འཁྲུངས། བི་ཀྲ་
མ་ལ་ཤི་ལར་བྱོན་ཏེ་རིག་པའི་གནས་ལྔ་ལ་མཁས་པར་གྱུར། དེ་ནས་བྷངྒ་ལར་བྱོན་ཏེ་
རྒྱལ་པོ་པྲ་ཀཱ་ཤ་ཙནྡྲའི་སློབ་བརྒྱུད་རབ་འབྱོར་བསྐྱངས་ལ་སོགས་པ་སློབ་དཔོན་དུ་མར་
གཏུགས་ཏེ་རྣལ་འབྱོར་གྱི་རྒྱུད་མཐའ་དག་ལ་མཁས་པར་མཛད་ནས། སྦྱངས་པའི་ཡོན་
ཏན་བཅུ་གཉིས་ལ་གནས་བཞིན་པར་ནགས་ཁྲོད་དུ་སྒྲུབ་པ་མཛད་པས་རྡོ་རྗེ་དབྱིངས་ཀྱི་
དཀྱིལ་འཁོར་ཆེན་པོ་ཞལ་གཟིགས། ལྷག་པའི་ལྷ་དང་མི་ལབ་པ་བཞིན་དུ་བྱུང་སྟེ་བསྟན་
བཅོས་རྩོམ་པར་ལུང་བསྟན་ཐོབ་པ་ལྟར། དེ་ཉིད་བསྡུས་པའི་འགྲེལ་ཆེན་དེ་ཉིད་སྣང་བ་
དང་། དཔལ་མཆོག་དང་པོའི་འགྲེལ་ཆེན་དང་། གཞན་ཡང་གསང་བ་འདུས་པ་སོགས་
སྔགས་སྤྱི་དང༌། ཁྱད་པར་ཡོ་གའི་རྒྱུད་མང་པོའི་འགྲེལ་བ་བརྩམས་ཤིང་བཤད་སྒྲུབ་གཉིས་
ཀྱི་སྒོ་ནས་ཡོ་གའི་རྒྱུད་ཀྱི་རིང་ལུགས་རྒྱས་པར་གྱུར་ཏོ། །
དེ་ལྟར་འཕགས་པའི་ཡུལ་དུ་རྒྱལ་བསྟན་དར་བ་ནས་བརྩམས་ཏེ། མ་ག་དྷཱ་དང་།
དཔལ་ན་ལེན་ལ་སོགས་པའི་ཆོས་གྲྭ་གྲངས་མེད་པ་ཞིག་བྱུང་སྟེ། དེ་དག་རེ་རེར་ཡང་པཎ་
གྲུབ་ནམ་མཁའི་སྐར་ཚོགས་ལྟ་བུ་ཞིག་བྱོན་པ་ཡིན་ལ། ཕྱིས་སུ་ཐེག་པ་ཆེ་ཆུང་སྤྱི་དང༌།
ལྷག་པར་སྔགས་ཀྱི་ཆོས་གྲྭ་གྲགས་ཆེ་བ་ནི། ཨོ་ཏནྟ་པུ་རིའི་གཙུག་ལག་ཁང་དང་། བི་ཀྲ་
མ་ལ་ཤཱི་ལ་སྟེ། དང་པོ་ཨོ་ཏནྟ་པུ་རིའི་ལོ་རྒྱུས་ནི། རྗེ་ཏཱ་ར་ནཱ་ཐའི་གསུང་འཕགས་ཡུལ་
151



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གྱི་ཆོས་འབྱུང་དགོས་འདོད་ཀུན་འབྱུང་ལས་ཇི་སྐད་གསུངས་པ་བཞིན་ཏེ། རྒྱལ་པོ་གོ་པཱ་
ལའམ་དེ་ཝ་པཱ་ལའི་མཚམས་སུ། དཔལ་ཨོ་ཏནྟ་པུ་རིའི་གཙུག་ལག་ཁང་ཡང་བཞེངས་ཏེ།
དེ་ནི་མ་ག་དྷའི་ཕྱོགས་གཅིག་ན་མུ་སྟེགས་བྱེད་ཀྱི་རྣལ་འབྱོར་པ་སྔགས་ཀྱི་ནུས་པ་གྲུབ་ཅིང་
དྲང་པོའི་རང་བཞིན་ཅན་ན་ར་དྭ་ཞེས་ཟེར་བ་ཞིག་ཡོད་ཅིང་། དེ་རོ་ལངས་ཀྱི་དངོས་གྲུབ་
སྒྲུབ་པ་ལ་གྲོགས་ལུས་སྟོབས་ཆེ་ཞིང་ནད་མེད་ལ་ལུས་ལ་དཔའ་བོའི་མཚན་མ་དགུ་ཡོད་
པ། ངག་བདེན་པར་སྨྲ་བ། བློ་རྣོ་ཞིང་དཔའ་བ། གཡོ་སྒྱུ་མེད་པ། བཟོའི་གནས་ཐམས་ཅད་
ལ་མཁས་པ་ཞིག་དགོས་པ་ལས། གཞན་མེད་དེ་ནང་པའི་དགེ་བསྙེན་ཞིག་ལ་འདུག་པ་
མཐོང་། དེ་ལ་ངའི་སྒྲུབ་གཡོག་གྱིས་བྱས་པས། མུ་སྟེགས་པའི་སྒྲུབ་གཡོག་མི་བྱེད་ཟེར། དེ་
ན་རེ། ཁྱོད་མུ་སྟེགས་ལ་སྐྱབས་སུ་འགྲོ་ནི་མི་དགོས། ལོངས་སྤྱོད་ཟད་མི་ཤེས་པ་འབྱུང་
བས་ཆོས་དར་བར་བྱས་པས་ཆོག་མོད་ཟེར། འོ་ན་སློབ་དཔོན་ལ་ཞུས་ལ་འོང་གི་བྱས་ནས།
སློབ་དཔོན་ལ་ཞུས་པས་གནང་སྟེ་དེའི་སྒྲུབ་གཡོག་བྱས། འགྲུབ་ཏུ་ཉེ་བ་ན། དེ་ན་རེ། རོ་
ལངས་ལྕེ་ཕྱིར་གཡུགས་ཏེ་བྱུང་ན་བཟུང་དགོས། ལན་དང་པོ་ལ་ཟིན་ན་དངོས་གྲུབ་ཆེན་པོ།
བར་པ་ལ་འབྲིང༌། ཐ་མ་ལོ་ཆུང་ངུ་འགྲུབ། ལན་གསུམ་ལ་མ་ཟིན་ན། དང་པོ་འོ་སྐོལ་
གཉིས་ཟ། དེ་ནས་ཡུལ་ཁམས་སྟོངས་པ་ཙམ་དུ་འགྲོ་ཟེར། དགེ་བསྙེན་གྱིས་ལན་དང་པོ་
གཉིས་པ་གཉིས་ལ་མ་ཟིན། དེ་ནས་རོ་ལངས་དང་ཁ་སྤྲད་དེ་བསྡད་པས་། གསུམ་པ་ལ་སོ་
བཏབ་པས་ཟིན། དེ་ནས་ལྕེ་རལ་གྲིར་གྱུར། ལུས་གསེར་དུ་སོང་ངོ༌། །དགེ་བསྙེན་གྱིས་
རལ་གྲི་ཐོགས་ཏེ་བསྐོར་བས་ནམ་མཁའ་ལ་འཕགས་པ་ན། མུ་སྟེགས་ན་རེ། ངས་རལ་
གྲིའི་དོན་དུ་བསྒྲུབས་པ་ཡིན་པས་རལ་གྲི་ང་ལ་ཐོང་ཟེར། ངས་ལྟད་མོ་ཞིག་བལྟས་ལ་འོང་
གིས་བྱས་ནས་རི་རབ་ཀྱི་རྩེ་མོར་ཕྱིན། གླིང་བཞི་གླིང་ཕྲན་དང་བཅས་པ་ཡུད་ཀྱིས་བསྐོར་
152



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
ནས་རལ་གྲི་ཁོང་རང་ལ་གཏད་པས། དེ་ན་རེ། ལུས་གསེར་དུ་སོང་བ་འདི་ཁྱེད་རང་གྱིས།
རུས་པ་ལ་མ་ཐུག་པར་ཤའི་ཐད་ནས་ཆོད། ཆང་རིན་དང་སྨད་འཚོང་གི་དོན་སོགས་ལོག་པ་
ལ་མ་སོང་བ་གྱིས། རང་གི་འཚོ་བ་དང་དགེ་བའི་ལས་ལ་སྦྱར་ན་དེ་རིང་བཅད་པའི་ཤུལ་དོ་
ནུབ་གང་སྟེ་ཟད་མི་ཤེས་པ་ཡོང་ཟེར། ཁོང་རང་རལ་གྲི་ཐོགས་ནས་ལྷ་ཡུལ་དུ་སོང་ངོ༌། །
དགེ་བསྙེན་དེས་རོ་ལངས་ཀྱི་གསེར་ལ་བརྟེན་ཏེ། ཨོ་ཏནྟ་པུ་རིའི་གཙུག་ལག་ཁང་ཆེན་པོ་
བཞེངས་པ་ཡིན། ཨོ་ཏན་འཕུར་བྱེད་ཀྱི་དོན་ཡིན། དགེ་བསྙེན་གྱིས་ནམ་མཁའ་ལ་ཕྱིན་
ནས་རི་རབ་གླིང་བཞི་དངོས་སུ་མཐོང་བའི་བཀོད་པ་ལྟར་བཞེངས། དགེ་བསྙེན་དེ་ལ་ཨུ་ཊུ་
ཨུ་པ་སི་ཀ་ཞེས་ཐོགས་སོ། །ལྷ་ཁང་དེ་ལ་རྒྱལ་པོ་བློན་པོ་སོགས་སུའི་ཡང་དྲིན་ངོས་མེད།
ལྷ་ཁང་བརྩིགས་མཁན། ལྷ་བཞེངས་མཁན། བཟོ་བོ་རྣམས་ཀྱི་གླ་ལྟོ་ཡོན་རྒྱུ་སོགས་ཐམས་
ཅད་རོ་ལངས་ཀྱི་གསེར་བཙོངས་ཁོ་ནས་གྲུབ་ཅིང་། གསེར་དེ་ཁོ་ནས་དགེ་སློང་ལྔ་བརྒྱ་
དང་། དགེ་བསྙེན་ལྔ་བརྒྱའི་འཚོ་བ་སྦྱར་ཏེ། དགེ་བསྙེན་དེ་ཉིད་མ་ཤིའི་བར་དུ་ཁོང་རང་
གིས་ཆོས་གཞི་བཏེག འདའ་བའི་ཚེ། གསེར་འདིས་རེ་ཞིག་གཞན་ལ་ཕན་མི་ཐོགས། མ་
འོངས་པ་ན་སེམས་ཅན་ལ་ཕན་པར་འགྱུར་ཞེས་གཏེར་དུ་སྦས། ཞེས་གསུངས་སོ། །གཞན་
ཡང་འདི་སྐབས། རྒྱལ་པོ་དེ་ཝ་པཱ་ལས་ཤར་ཕྱོགས་ཝ་རེནྡྲའི་ཡུལ་དུ་སོ་མ་པུ་རིའི་གཙུག་
ལག་ཁང་བཞེངས། ཡང་དེ་ལ་ནག་པོ་ཆེན་པོས་ལུང་བསྟན་པ་བཞིན་ཨོ་ཌི་བི་ཤར་བྱེ་མའི་
ཕུང་པོ་བསལ་བའི་འོག་ནས་རྡོའི་ལྷ་ཁང་ངོ་མཚར་ཅན་ཞིག་བྱུང་བ་ལ་ཏྲི་ཀ་ཌཱ་ཀ་ཞེས་ཚ་བ་
གསུམ་གྱི་ལྷ་ཁང་དུ་གྲགས་པ་བྱུང་སྟེ། སོ་སོར་མདོ་སྔགས་བཤད་སྒྲུབ་ཀྱི་བསྟན་པ་ཆེས་
ཆེར་དར་བར་གྱུར་ཏོ། །
དེ་རྗེས་བི་ཀྲ་མ་ལ་ཤཱི་ལའི་གཙུག་ལག་ཁང་ནི། གོང་དུ་སྨོས་པའི་རྒྱལ་པོ་དེ་
153



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཝ་པཱ་ལའི་རྗེས་སུ། རྒྱལ་པོ་སྔ་མ་རྣམས་ལས་ཀྱང་མངའ་ཐང་ཆེས་ཆེ་བ་རྒྱལ་པོ་དྷརྨ་པཱ་ལ་
སྟེ་དཔལ་ལྡན་ཆོས་སྐྱོང་གིས་རྒྱལ་སྲིད་ལོ་དྲུག་ཅུ་རྩ་བཞི་བསྐྱངས་ཤིང༌། དེ་ཉིད་རྒྱལ་སྲིད་
དུ་འཁོད་མ་ཐག་སློབ་དཔོན་སེང་གེ་བཟང་པོ་དང། སངས་རྒྱས་ཡེ་ཤེས་ཞབས་གཉིས་བླ་
མར་བསྟེན་ནས། ཤེར་ཕྱིན་འཆད་པའི་ཆོས་གཞི་སུམ་ཅུ་རྩ་ལྔས་གཙོས་པའི་སྤྱིར་ཆོས་གཞི་
ལྔ་བཅུ་ཙམ་བཙུགས། ཁྱད་པར་དུ་དཔལ་བི་ཀྲ་མ་ལ་ཤཱི་ལ་སྟེ་རྣམ་གནོན་ངང་ཚུལ་ཞེས་
པའི་མཚན་གྱིས་བསྔགས་པའི་གཙུག་ལག་ཁང་ཆེན་པོ་དེ་ཉིད་བཞེངས་ཏེ། དེ་ཡང་མ་ག་
དྷའི་བྱང་ངོས་ཆུ་བོ་གངྒའི་འགྲམ་དུ་རི་དེའུ་ཞིག་གི་རྩེ་ལ་དབུས་སུ་བྱང་ཆུབ་ཆེན་པོ་དང་
མཉམ་པའི་སྟོན་པའི་སྐུ་བརྙན་བཞུགས་པའི་ལྷ་ཁང་། མཐའ་སྐོར་དུ་གསང་སྔགས་ནང་གི་
ལྷ་ཁང་ལྔ་བཅུ་ང་གསུམ། ལྷ་ཁང་གཞན་ལྔ་བཅུ་རྩ་བཞི་སྟེ་ལྷ་ཁང་བརྒྱ་རྩ་བརྒྱད་ཡོད་པ་ཕྱི་
ལྕགས་རིས་བསྐོར་བ་བཞེངས། དེར་གཉུག་མར་གནས་པའི་པཎྜི་ཏ་བརྒྱ་རྩ་བརྒྱད། གཏོར་
མ། སྦྱིན་སྲེག རབ་གནས་ཏེ་སྔགས་ཀྱི་སློབ་དཔོན་གསུམ། བྱི་བདང་། ཕུག་རོན་སྲུང་
བ་གཉིས། ལྷ་འབངས་ཀྱི་གཉེར་བྱེད་པ་གཅིག་སྟེ་དེ་རྣམས་ལ་ཡོ་བྱད་ཟླ་མེད་པས་མཆོད་
ཅིང་། པཎྜི་ཏ་རེ་རེས་ཆོས་སྣ་རེ་རྒྱུན་དུ་གསུངས་པས། ཆོས་གཞི་བརྒྱ་རྩ་བརྒྱད་དང་མཉམ་
པར་གྱུར། གནས་གཞི་དེའི་མཁན་པོ་གང་ཡིན་པ་དེས་ནཱ་ལེནྡྲར་ཡང་སྐྱོང་བར་མཛད་དོ། །
དེ་ཡང་རྒྱལ་པོ་དྷརྨ་པཱ་ལས་བི་ཀྲ་མ་ལ་ཤི་ལའི་གཙུག་ལག་ཁང་དེ་ཉིད་བཞེངས་པའི་དུས་
ནི་ཕྱི་ལོ་བརྒྱ་ཕྲག་བརྒྱད་པའི་ནང་དུ་ཡིན་པར་མངོན། འདི་སྐབས་ཀྱང་པཎ་གྲུབ་མང་དུ་
བྱོན་པ་ལས། གཙོ་བོ་ནི་སློབ་དཔོན་སེང་གེ་བཟང་པོ་དང་། དེའི་སློབ་མ་སངསརྒྱས་ཡེ་
ཤེས་ཞབས་གཉིས་ལས།
དང་པོ་སློབ་དཔོན་སེང་བཟང་ནི། རྒྱལ་རིགས་སུ་འཁྲུངས་ཏེ་ཕྱིས་རབ་ཏུ་བྱུང་
154



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
ཞིང་གཞུང་ལུགས་དུ་མ་ལ་མཁྱེན་པ་རྒྱས་པ་ཞིག་སློབ་དཔོན་ཞི་བ་འཚོ་ལས་དབུ་མའི་
གཞུང་རྣམས་དང་གདམས་ངག་རྣམས་གསན། མཁན་པོ་རྣམ་སྣང་མཛད་བཟང་པོ་ལ་ཤེས་
རབ་ཀྱི་ཕ་རོལ་ཏུ་ཕྱིན་པའི་མདོ་མངོན་པར་རྟོགས་པའི་རྒྱན་གཞུང་མན་ངག་དང་བཅས་པ་
གསན། དེ་ནས་ཤར་ཕྱོགས་ཁ་སརྦ་ནའི་ནགས་སུ་རྒྱལ་བ་མི་ཕམ་པ་བསྒྲུབས་པས།
མནལ་ལམ་དུ་ཞལ་བསྟན་ཏེ་ཤེར་ཕྱིན་གྱི་བསྟན་བཅོས་རྩོམ་པའི་བཀས་གནང་བ་ཐོབ། དེ་
ནས་མི་རིང་བར་རྒྱལ་པོ་དྷརྨ་པཱ་ལས་སྤྱན་དྲངས་ཏེ། ཀྲྀ་ཀ་ཌཱ་ཀ་སྟེ་ཚ་བ་གསུམ་གྱི་གཙུག་
ལག་ཁང་དུ་བཞུགས་ནས་ཤེར་ཕྱིན་ཉན་པ་སྟོང་ཕྲག་མང་པོ་ལ་ཆོས་སྟོན་ཅིང་
། བརྒྱད་སྟོང་
འགྲེལ་ཆེན་ལ་སོགས་པའི་བསྟན་བཅོས་ཀྱང་མང་དུ་མཛད་དེ་ཐེག་ཆེན་གྱི་བསྟན་པ་ལྷག་
པར་བསྐྱངས་སོ། །
དེ་ལྟར་གོང་དུ་སྨོས་པ་བཞིན། བི་ཀྲ་མ་ལ་ཤཱི་ལའི་གཙུག་ལག་ཁང་ཆེན་པོ་དེ་ཉིད་
བཞེངས་ཟིན་པ་ནས་བརྩམས་ཏེ། དེར་བསྟན་པ་གསལ་བྱེད་ཀྱི་པཎྜི་ཏ་དུ་མ་དང་། སྔགས་
ཀྱི་སློབ་དཔོན་ཆེས་ཆེ་བ་དཔག་ཏུ་མེད་པ་ཞིག་རིམ་པར་བྱོན་པ་རྣམས་ཀྱི་ནང་ནས། ཐོག་
མར་སློབ་དཔོན་སེང་གེ་བཟང་པོའི་སློབ་མ་སློབ་དཔོན་སངས་རྒྱས་ཡེ་ཤེས་ཞབས་
ཀྱིས་ཨོ་རྒྱན་དུ་བྱོན་ནས། ལཀི་ཆེན་མོ་མཉེས་པར་བྱས། གཞན་ཡང་སྲུང་བའི་ཞབས་དང་
འཇམ་དཔལ་བཤེས་གཉེན་སོགས་ལས་གསང་བ་འདུས་པའི་དབང་རྒྱུད་མན་ངག་དང་
བཅས་པ་ནོས་ནས་གྲུབ་པ་བརྙེས་ཏེ། བི་ཀྲ་མ་ཤཱི་ལར་སྔགས་ཀྱི་རྡོ་རྗེ་སློབ་དཔོན་ཆེན་པོ་
མཛད་དེ་ཀྲི་ཡོག་སྡེ་གསུམ་དང་། འདུས་པ། སྒྱུ་འཕྲུལ་དྲྭ་བ། སངས་རྒྱས་མཉམ་སྦྱོར། ཟླ་
གསང་ཐིག་ལེ། འཇམ་དཔལ་ཁྲོས་པ་སྟེ་ནང་རྒྱུད་སྡེ་ལྔ། དེ་ལས་ཀྱང་གསང་བ་འདུས་པ་
རྩལ་དུ་བཏོན་ནས་བཤད་ཅིང༌། སྒྲུབ་ཐབས་ཀུན་བཟང་དང༌། རྫོགས་རིམ་གྲོལ་བའི་ཐིག་
155



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ལེ་སོགས་བརྩམས་ཏེ་འདུས་པ་ཡེ་ཤེས་ཞབས་ལུགས་ཞེས་ཡོངས་སུ་གྲགས་སོ། །དེའི་
རྗེས་སུ་སངས་རྒྱས་ཡེ་ཤེས་ཞབས་ཀྱི་སློབ་མ་མར་མེ་མཛད་བཟང་པོ་དང་། དེ་རྗེས་ལངྐའི་
ཡུལ་དུ་སྐུ་འཁྲུངས་པ་ལངྐ་རྒྱལ་བ་བཟང་པོ་སོགས་སྔགས་ཀྱི་རྡོ་རྗེ་སློབ་དཔོན་ཆེན་པོ་བཅུ་
གཉིས་རིམ་པར་བྱོན་པ་རྣམས་དང་། དེ་ནས་མཁས་པ་སྒོ་དྲུག་ལ་སོགས་པ་རྣམས་ཀྱིས་
གཙོ་བོར་བསྟན་པ་བསྐྱངས་པ་ཡིན་ཏེ། དེ་དག་གི་སྡོམ་ནི། རྗེ་བཙུན་ཆེན་པོའི་གསུང་ལས།
ཡེ་ཤེས་ཞབས་དང་མར་མེ་མཛད་བཟང་པོ། །
ལངྐ་རྒྱལ་བཟང་དཔལ་འཛིན་བྷ་བ་བྷ། །
སྐལ་ལྡན་གྲགས་པ་ལཱི་ལ་བཛྲ་དང་། །
མི་ཐུབ་ཟླ་བ་དམ་ཚིག་རྡོ་རྗེ་དང་། །
དེ་བཞིན་གཤེགས་སྲུང་བྱང་ཆུབ་བཟང་པོ་དང་། །
པདྨ་སྲུང་བ་ཞེས་བྱ་བཅུ་གཉིས་པོ། །
རྣམ་གནོན་ཚུལ་གྱིས་བསྔགས་པའི་སློབ་དཔོན་ཡིན། །
དེ་ནས་མཁས་པ་སྒོ་དྲུག་ལ་སོགས་དང༌། །
གསང་སྔགས་སློབ་དཔོན་རྣམ་པ་སྣ་ཚོགས་བྱོན། །
ཞེས་གསུངས་པ་ལྟར་གྱི་སྔགས་ཀྱི་སློབ་དཔོན་བཅུ་གཉིས་པོ་རེ་རེའི་རྣམ་ཐར་ནི་ཡི་གེས་
འཇིགས་ཏེ་མ་སྨོས་ལ།
འདིར་མཁས་པ་སྒོ་དྲུག་ལས་ཤར་སྒོ་སྲུང་བ་པོ་རྩོད་དུས་ཀྱི་ཐམས་ཅད་
མཁྱེན་པ་རིཏྟ་ཨཱ་ཀ་ར་ཤཱནྟི་པ་ནི། མ་ག་དྷཱའི་ཡུལ་དུ་བྲམ་ཟེའི་རིགས་སུ་འཁྲུངས་ཏེ་
156



བ
ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ། །
ཆུང་ངུ་ནས་རིག་བྱེད་ཡན་ལག་དང་བཅས་པ་ལ་མཁས་པར་གྱུར། ཨོ་ཏནྟ་པུ་རིར་ཐམས་
ཅད་ཡོད་སྨྲའི་སྡེ་ལ་རབ་ཏུ་བྱུང་ཞིང་ཉན་ཐོས་ཀྱི་སྡེ་སྣོད་གསུམ་པོ་ཐམས་ཅད་ཐུགས་སུ་
ཆུད། བི་ཀྲ་མ་ལ་ཤི་ལར་བྱོན་ཏེ་ཛེ་ཏཱ་རི་ཆེན་པོ་ལ་སོགས་པ་མཁས་པ་མང་པོ་ལ་ཐེག་པ་
ཆེན་པོའི་མདོ་དང་བསྟན་བཅོས་ཕལ་ཆེར་གསན། གནས་བརྟན་སློབ་དཔོན་ཆེན་པོར་གྱུར་
ཏེ་སོ་མ་པུ་རིའི་མཁན་པོར་ཡང་མངའ་གསོལ། དེ་རྗེས་སློབ་དཔོན་རིན་ཆེན་གྲགས་པ་
སོགས་ལས་རྒྱུད་བརྒྱ་རྩ་གསན་ནས་ཐུགས་དམ་དུ་གཞོལ་བའི་ཚེ་འཇམ་དབྱངས་དང༌།
སྒྲོལ་མ། མི་ཕམ་མགོན་པོ་རྣམས་ཀྱི་ཞལ་གཟིགས་ཤིང་དམ་པའི་ཆོས་ཀྱི་བདུད་རྩི་ལ་སྤྱོད་
པར་མཛད། ལྷག་པར་དེ་སྐབས་སུ་སློབ་དཔོན་གྱི་མནལ་ལམ་དུ་འཕགས་མ་སྒྲོལ་མས་
སིངྒ་ལའི་གླིང་དུ་བཞུད་ཅིག་པར་ལུང་བསྟན། སིངྒ་ལའི་རྒྱལ་པོའི་རྨི་ལམ་དུ་ཡང་། འཛམ་
བུ་གླིང་ན་སློབ་དཔོན་རིན་ཆེན་འབྱུང་གནས་ཞི་བ་ཡོད་པས་དེ་སྤྱན་དྲོངས་ཤིག ཁྱེད་ཀྱི་
ཡུལ་དུ་ཐེག་པ་ཆེན་པོ་དར་བར་འགྱུར་ཏོ་ཞེས་ལུང་བསྟན་པ་བྱུང་བས། རྒྱལ་པོས་སློབ་
དཔོན་སྤྱན་འདྲེན་པའི་ཕོ་ཉ་བརྫངས་ཏེ་གསོལ་བ་བཏབ་པས། སློབ་དཔོན་གྱིས་ཐེག་པ་
ཆེན་པོའི་མདོ་སྡེ་ཉིས་བརྒྱ་ཙམ་སྤྱན་དྲངས་ཏེ་སིངྒ་ལར་ལོ་བདུན་དུ་ཆོས་གསུངས། ཐེག་
ཆེན་གྱི་དགེ་འདུན་ལྔ་བརྒྱ་ཙམ་བྱུང་སྟེ་མདོ་སྡེ་དེ་དག་ཤིན་ཏུ་དར་བར་གྱུར་ཏོ། །དེ་རྗེས་རྒྱ་
གར་ལྷོ་ཕྱོགས་ཀྱི་ཡུལ་ཐ་དད་རྒྱུད་དེ་རིམ་པས་རྡོ་རྗེ་གདན་དུ་ཕེབས། དེ་ནས་རྒྱལ་པོ་ཙ་ན་
ཀས་གསོལ་བ་བཏབ་པ་བཞིན། བི་ཀྲ་མ་ལ་ཤི་ལའི་གཙུག་ལག་ཁང་དུ་བཞུགས་ཏེ་ཤར་སྒོ་
བ་མཛད་པ་ཡིན་ནོ། །དེར་མུ་སྟེགས་ཀྱི་པཎྜི་ཏ་ཉིས་བརྒྱ་ཙམ་དང་སྔ་ཕྱིར་རྩོད་པ་མཛད་
པས་ཐམས་ཅད་ལས་རྒྱལ་ཏེ་སྙན་པའི་གྲགས་པས་ཕྱོགས་ཐམས་ཅད་དུ་ཁྱབ། སངས་རྒྱས་
པའི་ནང་དུ་ཡང་མཁས་པ་ལ་ཟླ་མེད་དེ་རྒྱལ་པོའི་བླ་མར་བཀུར་ཏེ་རྩོད་དུས་ཀྱི་ཐམས་ཅད་
157



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
མཁྱེན་པ་ཞེས་མཚན་དུ་གསོལ། ལྷ་ཡུལ་ནས་ཀྱང་དགྲ་བཅོམ་པ་དངོས་སུ་བྱོན་ནས་ཆོས་
ཉན་པར་གྲགས། ལན་གཅིག་སྲོད་ཀྱི་དུས་ན་བུད་མེད་བཞིས་གདན་གྱི་མཐའ་ནས་བཏེག་
སྟེ་ཡུད་ཙམ་ཞིག་ལ་ཨོ་རྒྱན་གྱི་ཡུལ་དུ་དངོས་སུ་སྤྱན་དྲངས། ཞག་མང་དུ་བཞུགས་ཏེ་
དཔའ་བོ་དང་མཁའ་འགྲོ་མའི་དབུས་སུ་ཚོགས་ཀྱི་འཁོར་ལོ་རྒྱ་ཆེན་པོ་མཛད། རྡོ་རྗེའི་གླུ་
མང་དུ་བླངས། རྡོ་རྗེ་ཕག་མོས་མདོ་རྒྱུད་ཀྱི་དགོངས་པ་འགྲེལ་བའི་མཆོག་ཏུ་དབུགས་
དབྱུང་བར་མཛད། དེ་སྐབས་སློབ་མ་དང་སྐྱེ་བོའི་ཚོགས་ཀྱིས་སློབ་དཔོན་གར་བྱོན་ཆ་མེད།
མི་སྣང་བར་གྱུར་པ་ཡིན་ནམ་སྙམ་སྟེ། དུས་ཀྱི་མཆོད་པ་བྱ་བར་བརྩམས་པ་ལས་སླར་ཁྲིའི་
སྟེང་དུ་སློབ་དཔོན་གང་ནས་བྱོན་ཆ་མེད་པར་ཕེབས། སློབ་མ་རྣམས་ལ་རྟོགས་པ་བརྗོད་པ་
དང༌། ལོ་རྒྱུས་གསུང་བར་མཛད་པས་ངོ་མཚར་དུ་གྱུར། སློབ་དཔོན་འདིས་རྒྱུད་སྡེ་མང་པོ་
ལ་རང་སྟོབས་ཀྱིས་འགྲེལ་བ་མཛད་ཅིང་། མཐར་དགུང་ལོ་བརྒྱ་དང་བརྒྱད་ལྷག་ཙམ་ན་སྐུ་
མྱ་ངན་ལས་འདས་ཏེ་སློབ་མ་རྣམས་ཀྱིས་བསིལ་བ་ཚལ་དུ་སྐུ་གདུང་ཞུགས་ལ་བཞེན་པར་
བརྩོན་པའི་ཚེ། མེ་ཅུང་ཟད་འབར་བ་ན་སྐུ་གདུང་མི་སྣང་བར་གྱུར་ཏོ། །
ལྷོ་སྒོ་སྲུང་བ་ཤེས་རབ་འབྱུང་གནས་བློ་གྲོས་ནི། རིག་པའི་གནས་ཐམས་
ཅད་ལ་མཁས་ཤིང་། འཇམ་དཔལ་གྱི་ཞལ་མངོན་སུམ་དུ་གཟིགས་པ་མུ་སྟེགས་དང་རྩོད་
པའི་ཚེ། འཇམ་དཔལ་གྱི་བྲིས་སྐུ་ཞིག་ལ་མཆོད་པ་དང་གསོལ་བ་གདབ་པ་ཙམ་གྱིས་མུ་
སྟེགས་ཀྱི་རྩོད་པ་ཇི་ལྟར་ཟེར་དུ་འོང་བ་དང་དེའི་ལན་འདེབས་ཚུལ་གཅིག་ཅར་ཐུགས་ལ་
ཤར་ནས་སླར་བརྩད་པའི་ཚེ་ངེས་པར་རྒྱལ་བ་ཞིག་ཡོད་པར་གྲགས་སོ། །
ནུབ་སྒོ་སྲུང་བ་སློབ་དཔོན་ངག་གི་དབང་ཕྱུག་གྲགས་པ་ནི། ཡུལ་ཝཱ་ར་ཎཱ་
158



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
སིར་རྒྱལ་རིགས་སུ་འཁྲུངས། དགེ་འདུན་ཕལ་ཆེན་པའི་སྡེ་བ་ལས་རབ་ཏུ་བྱུང་སྟེ་མཚན་ཤྲཱི་
ལ་ཀཱིརྟི་ཞེས་གསོལ། ནམ་ཞིག་ན་སློབ་དཔོན་ཧ་ས་བཛྲ་ཞེས་བྱ་བ་ཞིག་ལ་འཁོར་ལོ་སྡོམ་
པ་ཞུས་ཏེ་སྒྲུབ་པ་མཛད་པས་མནལ་ལམ་དུ་ཞལ་གཟིགས། ངག་གི་དབང་ཕྱུག་གི་དངོས་
གྲུབ་བསྒྲུབས་ན་འགྲུབ་བམ་མི་འགྲུབ་བརྟགས་པས་ཀྱང་འགྲུབ་པར་མཁྱེན་ཏེ། གངྒཱའི་
འགྲམ་དུ་བསྒྲུབས་པས་གྲུབ་སྟེ། ཉི་མ་རེ་རེར་ཚིགས་སུ་བཅད་པ་སྟོང་ཕྲག་རེ་རེའི་ཚད་ཀྱི་
གཞུང་གི་ཚིག་དོན་མ་ལུས་པར་མཁྱེན་པའི་བློ་གྲོས་བྱུང་བས་ངག་གི་དབང་ཕྱུག་གྲགས་པ་
ཞེས་པའི་མཚན་གསོལ་ལོ། །མདོ་སྔགས་རིག་པའི་གནས་མཐའ་དག་ལ་མཁས་པའི་ཕུལ་
དུ་གྱུར་པ། འཆད་རྩོད་རྩོམ་གསུམ་གང་ལའང་ཐོགས་པ་མེད་པ། ཁྱད་པར་འཕགས་མ་
སྒྲོལ་མ་རྟག་ཏུ་ཞལ་གཟིགས་ཤིང་ཐེ་ཚོམ་མ་ལུས་པ་གཅོད་པར་མཛད་པ། མུ་སྟེགས་ཀྱི་
རྒོལ་བ་མཐའ་དག་ཚར་གཅོད་པའི་བློ་གྲོས་ཅན་དུ་གྱུར་ཏེ་སྙན་པའི་གྲགས་པས་ཁྱབ་པ་ན། །
རྒྱལ་པོས་སྤྱན་དྲངས་ཏེ་ནཱ་ལེནྡཱ་དང༌། བི་ཀྲ་མ་ལ་ཤཱི་ལའི་ནུབ་སྒོ་སྲུང་བའི་པཎྜི་ཏར་མངའ་
གསོལ། ཚོགས་ཀྱི་བདག་པོ་ལས་ནོར་བླངས་ཏེ་དུས་རྟག་ཏུ་ལྷ་ཁང་དང་དགེ་འདུན་མང་པོ་
ལ་མཆོད་པ་མཛད། ཤེར་ཕྱིན་འཆད་པའི་ཆོས་གཞི་བརྒྱད། གསང་བ་འདུས་པ་འཆད་པའི་
ཆོས་གཞི་བཞི། བདེ་དགྱེས་གདན་བཞི་མཱ་ཡཱ་འཆད་པའི་ཆོས་གཞི་རེ་རེ། དབུ་ཚད་ཀྱི་ཆོས་
གཞི་ཐོར་བུ་དང་བཅས་པའི་ཆོས་གྲྭ་མང་དུ་བཙུགས། བཅུད་ལེན་མང་པོ་སྒྲུབ་པར་མཛད་
དེ་གཞན་ལ་བྱིན་པས། ལོ་བརྒྱ་ལྔ་བཅུ་སོགས་སུ་ཐུབ་ཅིང་རྒན་པོ་ཡང་གཞོན་ནུར་བསྒྱུར་
བ་ལ་སོགས་པ་མང་དུ་བྱུང་། རིགས་ཚོགས་དང་། ཕར་ཕྱིན། མདོ་སྡེ་རྒྱན། ལང་གཤེགས།
གསང་འདུས་དགྱེས་རྡོར་གཤིན་རྗེ་གཤེད་བཅས་རྟག་ཏུ་གསུང༌། མུ་སྟེགས་ཀྱི་རྒོལ་བ་
སུམ་བརྒྱ་ཙམ་སུན་ཕྱུང༌། བུམ་ཆུ་ལ་དམིགས་པ་གཏད་ན་དེ་མ་ཐག་ཏུ་ཁོལ་བ་དང་། སྐུ་
159



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གཟུགས་ལ་ཡེ་ཤེས་ཕབ་ན་འཕར་གཡོ་བྱུང་བ་སོགས་བྱིན་རླབས་དང་ནུས་པ་མཆོག་ཏུ་
མངའ། དེ་ལྟར་བི་ཀྲ་མ་ལ་ཤཱི་ལར་ལོ་མང་པོའི་བར་དུ་འགྲོ་དོན་མཛད་ནས། སྐུ་ཚེའི་སྨད་
ཙམ་ན་བལ་པོའི་ཡུལ་དུ་ཕེབས་ཏེ་སྔགས་ཀྱི་ཐེག་པ་ཅུང་ཟད་གསུངས། ལན་ཅིག་རྒྱལ་
པོས་ཤནྟི་པུ་རིར་འཁོར་ལོ་སྡོམ་པའི་ལྷ་ཁང་གཅིག་བཞེངས་ཏེ། དེའི་རབ་གནས་ཀྱི་མཐར་
ཚོགས་ཀྱི་འཁོར་ལོ་ཆེན་པོ་ཞིག་བགྱིས་པའི་ཚོགས་དཔོན་དུ་སྤྱན་དྲངས་པ་ན། འཁོར་ལོ་
བདེ་མཆོག་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་མངོན་སུམ་དུ་སྤྲུལ་ཏེ་ཚོགས་རྫས་རྣམས་
ལོངས་སུ་སྤྱད་ནས། དེ་ཉིད་དུ་སློབ་དཔོན་འཇའ་ལུས་སུ་གྱུར་ནས་ད་ལྟར་ཡང་གནས་དེ་ན་
བཞུགས་པར་གྲགས་སོ། །
བྱང་སྒོ་སྲུང་བའི་པཎ་ཆེན་ནཱ་རོ་པའི་རྣམ་ཐར་དངོས་ནི། གོང་དུ་བཤད་ཟིན་
ལ། འདིར་རྩོད་དུས་ཀྱི་ཐམས་ཅད་མཁྱེན་པ་ཤཱནྟི་པས་ཀྱང་ནཱ་རོ་པ་སྤྱན་དྲངས་ཏེ། དབང་
དང་གདམས་པ་མཐའ་ཡས་པ་ཞིག་གསན་ཏེ་ཞབས་ལ་གུས་པས་བཏུད། ཕྱིས་ཤཱནྟི་པ་གྲུབ་
པ་བརྙེས་པའི་སྐབས་ཤིག་ན། རྗེ་ནཱ་རོ་པས་ཐོད་པ་གཅིག་བསྣམས་ཏེ་སྐྱེ་བོ་ཀུན་ལ་སློང་བ་
ལྟར་མཛད་པ་ལ། ཆོམ་པོ་ཞིག་གིས་ཐོད་པའི་ནང་དུ་གྲི་ཆུང་ཞིག་བསྐྱུར། ནཱ་རོ་པས་ལྟ་
སྟངས་ཤིག་མཛད་པས་མར་ཁུ་ལྟར་ལྟེམས་ཀྱིས་ཞུ་ནས་ཞལ་དུ་གསོལ། ཡང་བཞི་མདོ་ན་
གླང་པོ་ཆེ་ཤི་བའི་རོ་ཞིག་འདུག་པ་ལ་གྲོང་འཇུག་མཛད་ནས་དུར་ཁྲོད་དུ་བསྐྱལ། དེའི་
ལོགས་ནས་མར་ཤཱནྟི་པ་ཕེབས་པ་ལ། ནཱ་རོ་པའི་གསུང་གིས་ཁོ་བོ་རྣལ་འབྱོར་པ་ཡིན་པའི་
རྟོགས་དེ་ལྟར་ལགས། ད་མཁས་པ་ཆེན་པོ་ཡང་རྟགས་སྟོན་པ་མི་སྤྲོའམ་གསུངས་པ་ལ།
ཤཱནྟི་པའི་ཞལ་ནས་བདག་ལྟ་བུས་གཞན་ཅི་ཞིག་འཚལ་ཏེ། འོན་ཀྱང་ཁྱེད་ཀྱིས་གནང་ན་
བྱའོ་གསུངས་ཏེ། མདུན་ན་ཚུར་ཆུའི་བུམ་པ་ཐོགས་པ་འགའ་བྱུང་བ་ལ། ཆུ་ལ་སྔགས་
160



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
བཏབ་པ་ཙམ་གྱིས་གསེར་ཞུན་མར་སོང་། དེར་དགེ་འདུན་རྣམས་དང་བྲམ་ཟེ་རྣམས་ལ་སོ་
སོར་བགོས་ཏེ་བྱིན་ནོ། །དེ་ལྟར་རྗེ་ནཱ་རོ་ཏ་པ་དེ་ཉིད་སྔགས་ཀྱི་ནུས་པ་ལ་མངའ་བརྙེས་
ཤིང་། ལུང་རིགས་ཀྱི་སྤུ་གྲིའི་ལམ་ནས་མུ་སྟེགས་ཀྱི་རྒོལ་བ་ངན་པའི་ཚོགས་རྣམས་ཚར་
བཅད་དེ་བྱང་སྒོ་སྲུང་བ་པོར་རིང་ཞིག་མཛད་ནས་མཐར་སྤྱོད་པ་ལ་གཤེགས་སོ། །
དབུས་ཀྱི་ཀ་ཆེན་དང་པོ་བྲམ་ཟེ་རིན་ཆེན་རྡོ་རྗེ་ནི། ཡུལ་ཁ་ཆེར་བྲམ་ཟེ་ཧ་རི་
བྷ་དྲ་ཞེས་པའི་སྲས་སུ་འཁྲུངས། དགུང་ལོ་སུམ་ཅུ་བར་དུ་ཁ་ཆེ་ཉིད་དུ་ལེགས་པར་སྦྱངས་
ཏེ་མདོ་སྔགས་རིག་གནས་མཐའ་དག་ཐུགས་སུ་ཆུད། དེ་ནས་རྡོ་རྗེ་གདན་དུ་བྱོན་ཏེ་སྒྲུབ་པ་
མཛད་པས། འཁོར་ལོ་སྡོམ་པ་དང་། རྡོ་རྗེ་ཕག་མོ་ལ་སོགས་པའི་ལྷ་མང་པོ་ཞལ་གཟིགས།
རྒྱལ་པོས་བི་ཀྲ་མ་ལ་ཤཱི་ལར་སྤྱན་དྲངས་ཤིང་། དེར་ལོ་མང་པོའི་རིང་ཚད་མ་སྡེ་བདུན་དང༌།
བྱམས་ཆོས་སྡེ་ལྔ། ཁྱད་པར་སྔགས་ཀྱི་ཆོས་འཁོར་དུ་མ་ཞིག་གསུངས། དེ་ནས་ཁ་ཆེར་
ཕེབས་ཏེ་མུ་སྟེགས་མང་པོ་རྩོད་པས་སུན་ཕྱུང་ནས་སངས་རྒྱས་ཀྱི་བསྟན་པར་བཀོད།
རིགས་ཚོགས་དང་། མདོ་རྒྱན། གསང་བ་འདུས་པ་སོགས་འཆད་པའི་གྲྭ་ཡང་འགའ་ཞིག་
བཙུགས། སྐུ་ཚེའི་སྨད་དུ་ནུབ་ཕྱོགས་ཨོ་རྒྱན་དུ་བྱོན། དེར་ཁ་ཆེའི་ཡུལ་གྱི་བྲམ་ཟེའི་པཎྜི་ཏ་
དབང་ཕྱུག་གི་ཞལ་མཐོང་བ་ཞིག་ལྷགས་ཏེ། བསྟན་པ་དཔང་དུ་བཙུགས་ནས་བརྩད་པས་
སློབ་དཔོན་རྒྱལ། དེ་ཉིད་སངས་རྒྱས་ཀྱི་བསྟན་པར་ཞུགས་ཏེ་མིང་དུ་གུ་རྒྱ་པྲཛཱ་སྟེ་བོད་དུ་
བྱོན་པའི་ཨཱཙརྱ་དམར་པོ་གྲགས་པ་དེ་ཉིད་དོ། །མཐར་བྲམ་ཟེ་རིན་ཆེན་རྡོ་རྗེ་ཉིད་ཨོ་རྒྱན་
གྱི་གནས་སུ་འཇའ་ལུས་སུ་གཤེགས་སོ། །
དབུས་ཀྱི་ཀ་ཆེན་གཉིས་པ་ཛྙཱ་ན་ཤྲཱི་མི་ཏྲ་ནི། ཡུལ་གོ་ཌར་འཁྲུངས། དང་པོར་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཉན་ཐོས་ཀྱི་ཐེག་པར་ཞུགས་ཏེ་དེའི་ལུགས་ཀྱི་སྡེ་སྣོད་གསུམ་ལ་ཤིན་ཏུ་མཁས། ཕྱིས་ཐེག་
ཆེན་ལ་དད་པ་ཐོབ་སྟེ་ཀླུ་སྒྲུབ་དང་ཐོགས་མེད་ཀྱི་གཞུང་མཐའ་དག་ལ་མཁས་པར་སྦྱངས།
རྒྱུད་སྡེ་མང་པོ་ཡང་གསན་ཏེ་བསྒྲུབས་པས་སྔགས་ཀྱི་རྣལ་འབྱོར་པ་ཆེན་པོ་ཞིག་ཏུ་གྱུར་ཏེ།
མཐའ་གཉིས་སེལ་བ་སོགས་སྔགས་ཀྱི་བསྟན་བཅོས་མང་པོ་མཛད། ལྷག་པར་བྱང་ཆུབ་ཀྱི་
སེམས་ལ་ཐུགས་དམ་དུ་མཛད་ཅིང་། བཅོམ་ལྡན་འདས་ཤཱཀྱའི་དབང་པོ་དང༌། བྱམས་པ་
དང༌། སྤྱན་རས་གཟིགས་གསུམ་ཡང་ཡང་ཞལ་གཟིགས། བི་ཀྲ་མ་ལ་ཤཱི་ལར་བསྟན་པ་
བསྐྱངས་པ་ཙམ་དུ་མ་ཟད་ཡུལ་གཞན་དུ་ཆོས་གཞི་ཉམས་པ་གསོས་པ་དང་། གསར་དུ་
བཙུགས་པའང་མང་དུ་མཛད། འདི་ནི་དཔལ་ལྡན་ཨ་ཏི་ཤའི་སྐུ་དྲིན་ཆེ་བའི་བླ་མ་ཞིག་ཡིན་
ནོ། །དེ་ལྟར་མཁས་པ་སྒོ་དྲུག་ཏུ་གྲགས་པའི་སློབ་དཔོན་དེ་རྣམས་ནི་གཙུག་ལག་ཁང་དེར་
མུ་སྟེགས་ལ་སོགས་པའི་རྒོལ་བ་ངན་པ་རྣམས་རིགས་པ་དང་ནུས་པས་བཟློག་པར་མཛད་
པ་དང༌། ཐམས་ཅད་ཀྱང་ཟླ་མེད་པའི་མཁས་པ་ཆེན་པོར་གྱུར་པས་མདོ་སྔགས་ཀྱི་བསྟན་
བཅོས་རྩོམ་པ་དང་། སྐྱེ་བོ་རྣམས་དམ་པའི་ཆོས་ལ་བཙུད་དེ་བདེ་བར་གཤེགས་པའི་བསྟན་
པ་སྤྱི་དང་། ཁྱད་པར་ཐེག་པ་ཆེན་པོའི་རིང་ལུགས་ཉི་མ་ལྟར་གསལ་བར་མཛད་པ་སོགས་
ངོ་མཚར་གྱི་མཛད་པ་ཅན་ཤ་སྟག་གོ །
མཁས་པ་སྒོ་དྲུག་གི་འོག་ཙམ་དུ་ཇོ་བོ་རྗེ་དཔལ་ལྡན་ཨ་ཏི་ཤ་དཱི་པཾ་ཀ་ར་ཤྲཱི་ཛྙཱ་
ནས་བི་ཀྲ་མ་ལ་ཤཱི་ལ་དང་། ཨོ་ཏནྟ་པུ་རིའི་མཁན་པོ་མཛད་དེ་བསྟན་པ་བསྐྱངས། འདི་ནི་
མདོ་སྔགས་ཀྱི་ཆོས་ཚུལ་མཐའ་དག་ལ་ཤིན་ཏུ་མཁས་ཤིང་། མཐོང་ལམ་གྱི་ཡོན་ཏན་
བརྙེས་པ། ལྷག་པར་ཇོ་བོ་གསེར་གླིང་པ་ལ་བརྟེན་ནས་བྱང་ཆུབ་ཀྱི་སེམས་ལ་དབང་འབྱོར་
བ་དེ་ཉིད་ཀྱིས་འཕགས་པའི་ཡུལ་དང་། ཁྱད་པར་གངས་ཅན་གྱི་ལྗོངས་སུ་བཀའ་དྲིན་དང་
362



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
ཕྲིན་ལས་ཟླ་མེད་པར་བསྐྱངས་པ་སོགས་ཀྱི་རྣམ་པར་ཐར་པ་ནི་འོག་ནས་འཆད་པར་འགྱུར་
རོ། །ཇོ་བོ་རྗེ་དཔལ་ལྡན་ཨ་ཏི་ཤའི་རྗེས་ཙམ་ན། མངའ་བདག་མེ་ཏྲི་པ་ཆེན་པོ་དཔལ་གྱི་རི་
ནས་འཁོར་ཏེ་བི་ཀྲ་མ་ལ་ཤཱི་ལ་སོགས་སུ་ཕྲིན་ལས་རྒྱ་ཆེར་བསྐྱངས་པ་དང༌
། གཞན་ཡང་
འདི་སྐབས་སུ་ཇོ་བོ་རྗེའི་སློབ་མ་པི་ཊོ་པ་ཆེན་པོ་དང་། དྷརྨ་ཀ་ར་མ་ཏི་དང་། སའི་སྙིང་པོ་
དང༌། དབུ་མའི་སེང་གེ བཤེས་གཉེན་གསང་བ་སྟེ་ཐུགས་སྲས་ལྔ་པོ་དང༌། དེ་བཞིན་དུ་ཛྙཱ་
ན་ཤྲཱི་མི་ཏྲ་ཞེས་བྱ་བ་ལ་སོགས་པའི་ཆོས་སྨྲ་བའི་པཎྜི་ཏ་སུམ་ཅུ་རྩ་བདུན་སོགས་ཀྱིས་
བསྟན་འགྲོའི་དོན་རྒྱ་ཆེར་མཛད། ཁྱད་པར་པཎྜི་ཏ་སྦི་ར་པཱ་ལ་མཚན་གཞན་འབུམ་ཕྲག་
གསུམ་པར་གྲགས་པ་དེས། བི་ཀྲ་མ་ལ་ཤཱི་ལར་ཤེར་ཕྱིན་བཤད་པས་བསྟན་པ་ལ་མཆོག་ཏུ་
ཕན་པར་མཛད་དོ། །
གཞན་ཡང་སྐབས་འདི་དག་གི་འོག་ཙམ་ན་འགྲན་དུ་མེད་པའི་བསྟན་པའི་བདག་
པོ་ཆེན་པོ་སློབ་དཔོན་ཨ་བྷ་ཡཱ་ཀ་ར་གུསྟ་སྟེ་འཇིགས་མེད་འབྱུང་གནས་སྦས་པ་བྱོན་
ཏེ། དེ་ཡང་སློབ་དཔོན་དེ་ནི་ཨོ་ཌི་བི་ཤར་རྒྱལ་རིགས་སུ་འཁྲུངས། གཞོན་ནུ་ནས་རིག་
བྱེད་ཡན་ལག་དང་བཅས་པ་དང་། སྒྲ་དང་རྟོག་གེ་དང་། མུ་སྟེགས་ཀྱི་རྒྱུད་དང་གཞུང་
ལུགས་ཐམས་ཅད་ལ་ཡང་ཤིན་ཏུ་མཁས་པར་གྱུར། དེ་རྗེས་རིམ་བཞིན་བྷངྒ་ལ་སོགས་སུ་
སློབ་དཔོན་དུ་མ་ལས་མདོ་སྔགས་ཀུན་ལ་མཁས་པར་སྦྱངས། ཁྱད་པར་དཔལ་སོ་རི་པའི་
དྲུང་དུ་རབ་ཏུ་བྱུང་ཞིང་བསྙེན་པར་རྫོགས་ནས་དགེ་སློང་སྡེ་སྣོད་འཛིན་པ་ཆེན་པོར་སོང་
བས་འདུལ་བ་འཛིན་པ་ཐམས་ཅད་ཀྱི་སློབ་དཔོན་དུ་བསྐོས། ཐེག་པ་ཆེ་ཆུང་གི་བཀའ་དང་
དགོངས་འགྲེལ་ཐམས་ཅད་དང་། ཁྱད་པར་སྡེ་པ་བཞིའི་འདུལ་བ་མཐའ་དག་ལ་ཤིན་ཏུ་
མཁྱེན་པ་རྒྱས། གཞན་ཡང་དཔལ་སོ་རི་པའི་མདུན་ནས་གསང་སྔགས་རྒྱུད་སྡེ་རྒྱ་མཚོའི་
163



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དབང་བསྐུར་བ་དང་། གདམས་པ་དང་། རྗེས་སུ་གདམས་པ་མཐའ་དག་ནོས་ཏེ་བསྒོམས་
པས་ལས་དང་དངོས་གྲུབ་ཐམས་ཅད་ལ་དབང་ཐོབ་ཅིང་། གསང་སྔགས་རྒྱུད་སྡེ་ཀུན་གྱི་
མངའ་བདག་ཏུ་གྱུར། དེ་ཡང་རྒྱལ་པོ་རཱ་མ་པཱ་ལའི་བཙུན་མོ་ཞིག་གིས་ཨེ་ཌ་པུ་ར་ཞེས་བྱ་
བའི་གཙུག་ལག་ཁང་ཞིག་བཞེངས་ནས་ཕུལ་བ་དེར་ཏིང་ངེ་འཛིན་སྒོམ་ཞིང་བཞུགས་པས།
ཟླ་བ་དྲུག་ཏུ་ཏིང་ངེ་འཛིན་ཐུན་གཅིག་ལ་གནས་ཐུབ་པ་བྱུང་། དུར་ཁྲོད་བསིལ་བའི་ཚལ་དུ་
སྒོམ་ཞིང་བཞུགས་པའི་ཚེ། ཁྱིམ་བདག་ཞིག་གིས་བུ་གཅིག་པོ་གཅེས་པ་ཞིག་གི་རོ་སྐྱེལ་དུ་
སོང་སྟེ། སྡུག་བསྔལ་ཚད་མེད་པ་ལ། བར་དོའི་རྣམ་ཤེས་བཀུག་སྟེ་ལུས་དེ་ལ་བཅུག་ནས་
སླར་གསོས། དེ་ནས་བྱང་ཆུབ་སེམས་དཔའ་ནུས་པ་ཅན་དུ་གྲགས་ནས་རྡོ་རྗེ་གདན་དུ་སྤྱན་
དྲངས་ཏེ། མཁན་པོར་མངའ་གསོལ། དེར་ཕྱོགས་བཞིའི་སློབ་མ་རྣམས་ལ་མདོ་སྔགས་ཀྱི་
ཆོས་དཔག་ཏུ་མེད་པ་གསུངས། ཕྱི་ནས་རིམ་བཞིན་དཔལ་ནལེནྡྲ་དང་བི་ཀྲ་མ་ལ་ཤཱི་ལའི་
མཁན་པོར་ཡང་སྤྱན་དྲངས། རྒྱལ་པོས་ཀྱང་བླ་མར་བཀུར་བ་སོགས་དུས་དེ་ཙམ་ན་འགྲན་
དུ་མེད་པའི་བསྟན་པ་ཡོངས་ཀྱི་མངའ་བདག་ཏུ་གྱུར། འདིའི་སྐབས་སུ་བི་ཀྲ་མ་ལ་ཤཱི་ལར་
ཆོས་སྨྲ་བའི་པཎྜིཏ་ཁོ་ན་ཡང་བརྒྱ་དྲུག་ཅུ་ཙམ་དང་། གཉུག་མར་གནས་པའི་དགེ་སློང་སྟོང་
ཡོད་པ་དང་། རྡོ་རྗེ་གདན་དུ་ཐེག་ཆེན་པ་བཞི་བཅུ་རེ་དང་། ཉན་ཐོས་ཀྱི་དགེ་སློང་ཉིས་བརྒྱ་
རེ་གཏན་དུ་བཞུགས། དུས་དུས་སུ་ཉན་ཐོས་ཀྱི་དགེ་སློང་ཁྲི་ཕྲག་རེ་འདུ་བ་བྱུང་། ཨོ་ཏན་
པུ་རིར་ཡང་དགེ་སློང་སྟོང་ཕྲག་རེ་རྒྱུན་དུ་གནས་ལ། སྐབས་སྐབས་སུ་ཐེག་པ་ཆེ་ཆུང་གི་
དགེ་སློང་སྟོང་ཕྲག་བཅུ་གཉིས་རེ་འདུས་པའང་བྱུང་། ཁྱད་པར་ཤེར་ཕྱིན་གྱི་ཆོས་ཚུལ་ཤིན་
ཏུ་རྒྱས་པར་མཛད་ཅིང་། དེ་ཡང་རྒྱན་དྲུག་གི་དུས་ཡོལ་ནས་མཁས་པ་སྒོ་དྲུག་གི་ཡ་རྒྱལ་
རིན་འབྱུང་ཞི་བ་དང་། སློབ་དཔོན་འདི་གཉིས་ལས་བསྟན་འགྲོའི་དོན་རྒྱ་ཆེ་བར་མ་བྱུང་
164



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
བར་གྲགས་སོ། །གཞན་ཡང་སློབ་དཔོན་འདི་ལ་ལྷག་པའི་ལྷ་རྡོ་རྗེ་ཕག་མོས་བསྟན་བཅོས་
རྩོམ་པར་ཡང་ཡང་བསྐུལ་བ་ན། བདག་ལྟ་བུའི་བསྟན་བཅོས་ཀྱིས་སེམས་ཅན་ལ་ཕན་མི་
ཐོགས་ཞུས་པས། ཁྱོད་ཀྱིས་བསྟན་བཅོས་རྩོམ་པའི་ཚེ་ང་ཉིད་ལུས་ལ་འཇུག་གི་རྩོམས་
ཤིག་གསུངས། དེ་ནས་སློབ་མ་སོ་སོས་གསོལ་བ་བཏབ་པའི་ངོར་བརྒྱད་སྟོང་པའི་འགྲེལ་
བ་བརྩམས་པས། ཕྱོགས་བཅུའི་སངས་རྒྱས་ཐམས་ཅད་ཀྱིས་ཤིས་པ་བརྗོད། ཕྲེང་བ་སྐོར་
གསུམ་ལས་དཀྱིལ་ཆོག་རྡོ་རྗེ་ཕྲེང་བ་བརྩམས་པའི་ཚེ་མེ་ཏོག་གི་ཆར་བབས། སམྦུ་ཊའི་
འགྲེལ་བ་མན་ངག་སྙེ་མ་བརྩམས་པའི་ཐོག་མཐའ་བར་གསུམ་དུ་བདེ་དགྱེས་དུས་འཁོར་
གསུམ་གྱི་ཤིས་པ་བརྗོད། སྙན་པའི་གྲགས་པས་ཕྱོགས་ཐམས་ཅད་དུ་ཁྱབ། གཞན་ཡང་ཡོ་
གའི་རྒྱུད་འགའ་ལ་འགྲེལ་བ་དང༌། སྒྲུབ་ཐབས། སངས་རྒྱས་ཐོད་པའི་འགྲེལ་བ། མ་རྒྱུད་
མང་པོའི་བརྒལ་ལན་དང་། འཇིགས་མེད་ལམ་རིམ་དང་། མདོར་བྱས། རིམ་ལྔའི་འགྲེལ་
བ། རྩིས་ལ་འཇུག་པ། དུས་འཁོར་གྱི་བརྒལ་ལན་དང་། དུས་འཁོར་གསལ་བྱེད་སོགས་
སྔགས་ཀྱི་བསྟན་བཅོས་ཟབ་ཅིང་རྒྱ་ཆེ་བ་དུ་མ་དང་། དེ་བཞིན་དུ་ཕར་ཕྱིན་ལ་ཐུབ་པ་
དགོངས་རྒྱན་དང་། མངོན་པ་ལ་འཇིག་རྟེན་བསྡུས་པ། འདུལ་བ་ལ་དགེ་སློང་གི་རིག་བྱེད་
འགྲེལ་བ་དང་བཅས་པ་དང་། འདུལ་བ་སྣང་བ། དབུ་མ་ལ་དབུ་མའི་སྙེ་མ་སོགས་མདོ་
ཕྱོགས་ཀྱི་བསྟན་བཅོས་ཀྱང་ཤིན་ཏུ་མང་པོ་བརྩམས་པ་དེ་དག་ཐམས་ཅད་ཀྱང་ཕྱི་རབས་པ་
རྣམས་ཀྱི་མིག་ལྟ་བུར་གྱུར་པ་ཡིན་ཏེ། ཀུན་མཁྱེན་དྷརྨ་ཀ་རའི་གསུང་ལས། འདིས་མཛད་
པའི་བསྟན་བཅོས་རྣམས་ནི་ཕྱི་རབས་པ་དག་ལ་སྲོག་ཆད་ཀ་མའི་བདུད་རྩི་ལྟ་བུར་གྱུར་པ་
ཡིན་ཏེ། འདི་ལས་ཕྱིས་འདི་དང་མཉམ་པའི་བསྟན་པའི་གསལ་བྱེད་མཁས་པ་ཆེན་པོའང་
མ་བྱུང་བར་གྲགས་པ་དང༌། དེ་ལྟར་མི་འབྱུང་བ་ཡང་མཁྱེན་ནས་མི་གསལ་བ་རྣམས་
165



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གསལ་བར་འགྲེལ་ཞིང་། འཐོར་བ་རྣམས་བསྡུ་བ་དང༌། འཁྲུགས་པ་གོ་རིམ་དུ་བསྡེབས་པ་
སོགས་ཀྱིས་ལེགས་པར་བཤད་པའི་བསྟན་བཅོས་རྣམས་ཕྱི་རབས་པ་དག་ལ་ངག་ལོན་ལྟ་
བུར་བཞག་པ་ཡིན་པའི་ཕྱིར་རོ་ཞེས་གསུངས་པ་ཉིད་དོན་ལ་ཤིན་ཏུ་གནས་སོ། །ཡང་སློབ་
དཔོན་འདིས་ནུབ་ཕྱོགས་ཀྱི་ཡུལ་དུ་གཙུག་ལག་ཁང་བཞེངས་པའི་ཚེ་ལྷུང་བཟེད་ནམ་
མཁར་བཟེད་པས་ཟས་སྐོམ་གྱི་ཁེངས་ཡོང་བ་སོགས་མཐུན་རྐྱེན་ཐམས་ཅད་ཛམྦྷ་ལས་
སྦྱར། གཞན་ཡང་ཁྲི་མོན་དུ་བཅུག་པའི་སྐྱེ་བོ་འབུམ་ཕྲག་དུ་མ་ཐར་བར་མཛད། མདོར་ན་
དགུང་ལོ་བརྒྱ་དང་ཉི་ཤུ་རྩ་གཅིག་གི་བར་དུ་བསྟན་དང་འགྲོ་བའི་དོན་དཔག་པར་མི་ནུས་
པ་ཞིག་བསྐྱངས་སོ། །འདི་ཉིད་ཀྱི་རྗེས་སུ་འབྲངས་ཤིང་སློབ་མའི་ཚོགས་མཐའ་ཡས་པ་
ཞིག་བྱོན་པ་ལས་བི་ཀྲ་མ་ལ་ཤཱི་ལར་སློབ་དཔོན་ཤུ་བྷ་ཀ་ར་གུཔྟ་དང་། རྡོ་རྗེ་གདན་དུ་ཆུ་མི་
སངས་རྒྱས་གྲགས་བཞུགས་ཏེ་བསྟན་པ་གསལ་བར་མཛད་དོ།། དེའི་རྗེས་ཙམ་དུ་ཁ་ཆེའི་
པཎྜི་ཏ་ཆེན་པོ་ཤཱཀྱ་ཤྲཱི་བྷ་དྲ་བསྟན་པའི་བདག་པོ་ཆེན་པོར་གྱུར་ཏེ། བི་ཀྲ་མ་ལ་ཤཱི་ལ་དང་ནཱ་
ལེནྡྲའི་མཁན་པོ་མཛད་ནས་ཕྱོགས་བཞིའི་མུ་སྟེགས་ཀྱི་རྒོལ་བ་མང་པོ་རྩོད་པས་ཕམ་པར་
མཛད་དེ་བསྟན་པ་ལ་བཅུག དགེ་འདུན་སྟོང་ཕྲག་མང་པོར་ཆོས་གསུངས། ཨོ་ཏནྟ་པུ་རིའི་
དགེ་འདུན་ཁྲི་ཉིས་སྟོང་གིས་ཀྱང་བླ་མར་བཀུར་བ་སོགས་འདིའི་རྣམ་ཐར་རྒྱས་པ་འོག་ཏུ་
འཆད་པར་འདོད་དོ། །
གཞན་ཡང་འདི་སྐབས་སུ་སློབ་དཔོན་ཆེན་པོ་རཏྣ་རཀཱི་ཏ་དང་མཁས་པ་ཆེན་པོ་ཛྙཱ་
ན་ཀ་ར་གུཔྟ། བལ་པོ་བུདྡྷ་ཤྲཱི། མཁས་པ་ཆེན་པོ་བུདྡྷ་ཤྲཱི་མི་ཏྲ་སོགས་སྡོམ་བརྩོན་གསུང་
རབ་རྒྱ་མཚོའི་ཕ་རོལ་ཏུ་སོན་པ་དུ་མ་ཞིག་བྱོན་ཏེ་རྒྱལ་བསྟན་གསལ་བར་མཛད་ཅིང་།
ལྷག་པར་སློབ་དཔོན་ཆེན་པོ་རཏྣ་རཀཱི་ཏ་ནི། མདོ་སྔགས་ཐམས་ཅད་ལ་མཁས་ཤིང་།
166



ཐུབ་པའི་མདོ་སྔགས་ཀྱི་བསྟན་པ་རིན་པོ་ཆེ་འཕགས་ཡུལ་དུ་ཇི་ལྟར་དར་ཚུལ།
བྱིན་རླབས་དང་ནུས་མཐུ་ལ་མངའ་བརྙེས་པས། བི་ཀྲ་མ་ལ་ཤཱི་ལར་སྔགས་ཀྱི་སློབ་དཔོན་
དུ་མཛད། འཁོར་ལོ་སྡོམ་པ་དང་དུས་ཀྱི་འཁོར་ལོ་དང་གཤིན་རྗེ་གཤེད་སོགས་ཡི་དམ་གྱི་
ལྷ་དཔག་ཏུ་མེད་པ་ཞལ་གཟིགས། དབང་བསྐུར་ཚད་ལ་ཡེ་ཤེས་ཕེབས་པར་ནུས། སྡོམ་
བྱུང་གི་འགྲེལ་བ་བརྩམས་པ་སོགས་བསྟན་པ་ལ་མཆོག་ཏུ་ཕན་པར་མཛད་དོ། །དེ་ལྟར་
བྲམ་ཟེ་ཆེན་པོ་མདའ་བསྣུན་ཞབས་སོགས་གྲུབ་པའི་སློབ་དཔོན་ཆེན་པོ་བརྒྱད་ཅུ་རྩ་བཞི་
དང༌། ཕྱིས་བི་ཀྲ་མ་ལ་ཤི་ལར་ཡེ་ཤེས་ཞབས་སོགས་སློབ་དཔོན་བཅུ་གཉིས་དང་། མཁས་
པ་སྒོ་དྲུག་ལ་སོགས་པ་སྔགས་ཀྱི་སློབ་དཔོན་བགྲང་བར་མི་ནུས་པ་ཞིག་བྱོན་པ་ལས། ཤིན་
ཏུ་གྲགས་ཆེ་བའི་སློབ་དཔོན་འགའ་ཞིག་གི་རྣམ་པར་ཐར་པ་ཆེ་ལོང་ཙམ་རེ་བསྟན་པར་ཟད་
ཀྱི། རྒྱས་པར་ནི་ཡི་གེས་ངལ་བ་དང་། མཐའ་ཆོད་པའང་བརྗོད་པར་དཀའ་སྟེ། དེ་དག་
ཕལ་ཆེར་དངོས་གྲུབ་མ་ལུས་པ་བརྙེས་པས། ཡུལ་དུས་སོ་སོར་རིམ་དང་ཅིག་ཅར་གྱི་ཚུལ་
དུ་གདུལ་བྱ་ཐ་དད་པའི་ངོར་ཕྲིན་ལས་ཀྱི་སྒོ་སྣ་ཚོགས་པ་ཞིག་བསྟན་པ་སོགས་གྲུབ་པའི་
དབང་ཕྱུག་རྣམས་ཀྱི་རྣམ་པར་ཐར་པ་ནི་འཕགས་པ་ནང་ཁོ་ནའི་སྤྱོད་ཡུལ་ལས་སོ་སྐྱེའི་
བློས་ཕྱོགས་ཙམ་ཡང་དཔོག་པར་མི་ནུས་པའི་ཕྱིར་རོ། ། །
བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་རྒྱལ་པོ་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཐུབ་བསྟན་མཛེས་པར་བྱེད་པའི་
རྒྱན་ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་ལས་འཕགས་ཡུལ་དུ་རྒྱལ་བསྟན་རིན་པོ་ཆེ་ཇི་ལྟར་དར་
ཚུལ་བསྟན་པའི་སརྒ་སྟེ་གཉིས་པའོ།། །། །
167



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གསུམ་པ་རྒྱལ་བའི་བསྟན་པ་རིན་པོ་ཆེ་དེ་ཉིད་གངས་ཅན་གྱི་ལྗོངས་སུ་ཇི་ལྟར་
བྱོན་པའི་ཚུལ་སྤྱིར་བཤད་པ་ལ། བསྟན་པ་སྔ་དར་དང༌། ཕྱི་དར་གྱི་སྐབས་གཉིས་ལས།
དང་པོ་ནི། རྒྱལ་བས་ལུང་གིས་ཇི་ལྟར་བསྔགས་པ་བཞིན་འཕགས་མཆོག་ཐུགས་རྗེ་ཆེན་
པོས་བདག་གིར་བཟུང་བའི་གངས་ལྗོངས་བོད་ཀྱི་ཡུལ་འདིར་ཐོག་མར་མིའི་འགྲོ་བ་ཇི་ལྟར་
ཆགས་ཚུལ་སོགས་ལ་བཞེད་པ་མི་འདྲ་བ་ཅི་རིགས་ཤིག་སྣང་བ་ལས། ཕལ་ཆེར་གྱིས།
འཇམ་དཔལ་རྩ་བའི་རྒྱུད་ལས། ཁ་བ་ཅན་དུ་མཚོ་བྲི་ནས། །སཱ་ལའི་ནགས་ནི་འབྱུང་བར་
འགྱུར། །ཞེས་ལུང་བསྟན་པ་ལྟར། ཐོག་མར་མཚོ་ཡོད་པ་ལ་རིམ་གྱིས་བྲི་ནས་ནགས་ཚལ་
སྟུག་པོ་རྒྱས་པར་གྱུར་བའི་སྐབས་ཤིག་ན། ཡུལ་གྲུ་འཛིན་ནས་ཐུགས་རྗེ་ཆེན་པོས་བྱིན་
གྱིས་བརླབས་པའི་སྤྲེའུ་ཞིག་འོངས་པ་དེ་དང་བྲག་སྲིན་མོ་གཉིས་འདུས་པ་ལས་རིམ་གྱིས་
མིའི་འགྲོ་བ་ཉེ་བར་ཆགས་ཏེ། དུས་རིང་ཞིག་གི་རྗེས་ན་བོད་སྤྱི་ལ་དབང་བའི་རྒྱལ་པོ་
གཉའ་ཁྲི་བཙན་པོ་ཞེས་བྱ་བ་བྱུང་སྟེ་དེ་ཉིད་ཇི་ལྟར་བྱོན་ཚུལ་ལ་ཡང་བཞེད་པ་ཐ་དད་པ་
འགའ་ཞིག་སྣང་ངོ༌། །འདིར་ཐམས་ཅད་མཁྱེན་པ་འགོས་ལོ་གཞོན་ནུ་དཔལ་༼ ༡ ༣༩ ༢་་་
༡༤ ༨༡༽གྱིས་དེབ་སྔོན་དུ་བོད་ཀྱི་ཡུལ་འདི་ཡང་རྒྱ་གར་དང་འདྲ་བར། ཡུལ་དང་མི་ལ་
སོགས་པ་གནས་པའི་བསྐལ་པ་ནས་བྱུང་བར་བྱས་ན་ཡང་ལུང་དང་རིགས་པའི་གནོད་པ་
མེད་ཅིང་། སྟོན་པ་ཐུབ་པ་བྱོན་པའི་དུས་ལས་སྔ་བ་རྩོད་ལྡན་གྱི་ཐོག་མ་སྐྱ་སེང་བུ་ལྔས་
དཔུང་ཚོགས་ཡན་ལག་བཅོ་བརྒྱད་དམ་བཅུ་གཉིས་བཅོམ་པའི་ཚེ། རུ་པ་ཏི་ཞེས་བྱ་བའི་
རྒྱལ་པོ་དཔུང་གི་ཚོགས་གཅིག་དང་བཅས་པ་གཡུལ་འགྱེད་པའི་ཚེ། བུད་མེད་ཀྱི་ཆ་ལུགས་
སུ་བྱས་ནས་བྲོས་ནས་རི་ཁ་བ་ཅན་གྱི་རི་ཁྲོད་དུ་ཞུགས་ཏེ་གནས་པའི་རིགས་ལས། དེང་
སང་ན་ཡང་བོད་ཅེས་བྱ་བ་གྲགས་པ་ཡིན་ནོ་ཞེས་སློབ་དཔོན་ཤེས་རབ་གོ་ཆས་བཤད་དེ།
168



རྒྱལ་བའི་བསྟན་པ་རིན་པོ་ཆེ་གངས་ཅན་གྱི་ལྗོངས་སུ་ཇི་ལྟར་བྱོན་ཚུལ།
སྔོན་གྱི་ཡི་གེ་རྙིང་པ་རྣམས་ལས་ཡུལ་འདི་ལ་སྔོན་མིང་པུར་རྒྱལ་ཞེས་ཟེར་ལ། ཕྱིས་བོད་
ཅེས་བྱ་བ་འཆད་པ་ཡང་སློབ་དཔོན་ཤེས་རབ་གོ་ཆའི་གསུང་དང་སྦྱར་ན་འབྱོར་རོ། །ཁྱད་
པར་དུ་ཐུབ་པ་བཞུགས་པའི་དུས་ན་བོད་ཅེས་བྱ་བ་ལུང་རྣམ་འབྱེད་དུ་བཤད་ལ། དུས་ཀྱི་
འཁོར་ལོར་ཡང་། འཕགས་པ་བོད་ལ་སོགས་རྣམས་ལ། །ཞེས་གསུངས་སྣང་ངོ༌། དེ་ལ་
གཉའ་ཁྲི་བཙན་པོ་ཤཱཀྱ་ཆེན་པོ་དང༌། ཤཱཀྱ་རི་བྲག་པ་དང༌། ཤཱཀྱ་ལི་ཙ་བྱི་གསུམ་པོའི་
རིགས་གང་ཡིན་པ་ལ་མ་མཐུན་པ་ཡོད་ཀྱང་འཇམ་དཔལ་རྩ་བའི་རྒྱུད་ན་སྲོང་བཙན་ནས་
དར་མ་ཡན་ཆོད་དུ་ལུང་བསྟན་པ་ཤིན་ཏུ་གསལ་བ་ཞིག་སྣང་ལ། དེའི་སྐབས་སུ་རྩ་བའི་
རྒྱུད་ལས། ལི་ཙ་བྱི་རྣམས་རིགས་སུ་བྱུང་། །ཞེས་འབྱུང་བས་ལི་ཙ་བྱིའི་རིགས་ཡིན་པ་དག་
གོ །ཞེས་གསུངས་པ་ལྟར་བོད་ཀྱི་ཆོས་རྒྱལ་རྣམས་ལི་ཙྪ་བཱིའི་རིགས་ལས་བྱོན་པར་ལུང་
གིས་གྲུབ་པས། དེའི་རིགས་བརྒྱུད་ལས་ཉེ་བར་མཆེད་ཅིང་། མི་ལས་འདས་པའི་ངོ་མཚར་
གྱི་མཚན་མ་དུ་མ་དང་ལྡན་པ་ཞིག་རིམ་གྱིས་འཕགས་མཆོག་ཐུགས་རྗེ་ཆེན་པོའི་ཡེ་ཤེས་ཀྱི་
སྣང་བས་བསྒྱུར་ཏེ་ཡུལ་ཡར་ཀླུངས་ཀྱི་ལྷ་རི་རོལ་པའི་རྩེར་གཤེགས་ཏེ་བཙན་ཐང་སྒོ་
བཞིར་ཐོན་པ་ལ། ཡོན་ཏན་ཅན་གྱི་མི་བཅུ་གཉིས་ཀྱིས་མཐོང་སྟེ་གང་ནས་འོང་ཞེས་གཏམ་
དྲིས་པར་མཁའ་ལ་མཛུབ་མོ་ཀེར་བས་ལྷ་ལས་བབས་པར་གོ་ནས་བོད་ཁམས་ཀྱི་རྗེ་བོར་
འོས་སོ་ཞེས་གཉའ་བར་ཁྲི་བྱས་ཏེ་གདན་དྲངས་པས། རྗེ་གཉའ་ཁྲི་བཙན་པོར་གྲགས་པ་
དེས་ཕོ་བྲང་ཡུམ་བུ་གླ་སྒང་བརྩིགས་སོ། །དེའི་སྲས་མུ་ཁྲི་བཙན་པོ་སོགས་ལས་གནམ་གྱི་
ཁྲི་བདུན། སྟོད་ཀྱི་སྟེང་གཉིས། སའི་ལེགས་དྲུག བར་གྱི་སྡེ་བརྒྱད། ཚིགས་ལ་བཙན་ལྔ་
རྣམས་རིམ་པར་བརྒྱུད་དེ་རྒྱལ་རབས་ཉེར་བརྒྱད་པ་ལྷ་ཐོ་ཐོ་རི་གཉན་བཙན་གྱི་དུས་སུ་ཕོ་
བྲང་ཡུམ་བུ་གླ་སྒང་གི་རྩེར་ཟ་མ་ཏོག་གཅིག་བབས་པ་ཁ་ཕྱེས་པས་སྤང་སྐོང་ཕྱག་རྒྱ་པ་
169



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དང༌། ཙིནྟ་མ་ཎིའི་གཟུངས་ཀྱི་བརྐོས་ཕོར། མདོ་སྡེ་ཟ་མ་ཏོག ཡི་གེ་དྲུག་པ། གསེར་གྱི་
མཆོད་རྟེན་རྣམས་བྱུང་བར་གྲགས་ལ། རྒྱལ་པོས་རྟེན་དེ་རྣམས་ལ་མཆོད་ཅིང་བཀུར་བའི་
བྱིན་རླབས་ཀྱིས་རྒྱལ་པོ་རང་ཉིད་དགུང་གྲངས་བརྒྱ་དང་ཉི་ཤུ་བར་དུ་བཞུགས། གདུང་
རབས་ལྔ་ནས་འདིའི་དོན་ཤེས་པར་འགྱུར་ཞེས་ལུང་བསྟན་ཐོབ་སྟེ་དམ་པའི་ཆོས་ཀྱི་དབུ་
བརྙེས་པའོ། །དེའི་རྗེས་སུ་ཐོ་རི་ནས་བརྩམས་ཏེ་གདུང་རབས་ལྔ་པ་རྒྱལ་ཀུན་སྙིང་རྗེའི་
མངའ་བདག་འཕགས་མཆོག་ཕྱག་ན་པདྨོ་མི་རྗེའི་ཚུལ་དུ་སྲོང་བཙན་སྒམ་པོ་བྱོན་
ཏེ། དེ་ནི་འཇམ་དཔལ་རྩ་བའི་རྒྱུད་ ལས།
ལྷ་ལྡན་ཡུལ་ཞེས་བྱ་བ་ཡི། །
གངས་ཅན་རི་ཡི་ནང་གནས་པའི། །
རྒྱལ་པོ་མི་ཡི་ལྷ་ཞེས་པ། །
ལི་ཙྪ་བཱི་རྣམས་རིགས་སུ་འབྱུང་། །
དེ་ཡང་སྔགས་ཀྱི་དོན་བསྒྲུབས་ཏེ། །
ལོངས་སྤྱོད་ཆེ་དང་ལྡན་པར་འགྱུར། །
རིག་པ་ལོངས་སྤྱོད་ལྡན་ཞེས་བྱ། །
མི་ཡི་བདག་པོས་དེ་ཡང་གྲུབ། །
ལོ་ནི་བརྒྱད་ཅུར་རྒྱལ་སྲིད་བྱེད། །
ཅེས་སོགས་ལུང་གིས་བསྔགས་པ་དེ་ཉིད་ཡབ་རྒྱལ་པོ་གནམ་རི་སྲོང་བཙན་དང་། ཡུམ་
འབྲི་བཟའ་ཐོད་དཀར་གཉིས་ཀྱི་སྲས་སུ་དབུའི་གཙུག་ན་སངས་རྒྱས་ཨ་མི་ཏཱ་བྷ་བཞུགས་
1. ན༽ ༣༡༡ ན།
170



རྒྱལ་བའི་བསྟན་པ་རིན་པོ་ཆེ་གངས་ཅན་གྱི་ལྗོངས་སུ་ཇི་ལྟར་བྱོན་ཚུལ།
པ་སོགས་མི་ལས་འདས་པའི་ངོ་མཚར་གྱི་མཚན་མ་དུ་མ་དང་ལྡན་པ་ཞིག་བལྟམས་སོ། །
འདིའི་འཁྲུངས་གཤེགས་སོགས་ཀྱི་ལོ་ཚིགས་ལ་མཁས་པ་རྣམས་ཀྱི་བཞེད་པ་མི་འདྲ་སྟེ།
བུ་སྟོན་ཐམས་ཅད་མཁྱེན་པ་དང་དཔའ་བོ་གཙུག་ལག་ཕྲེང་བ་སོགས་ཀྱིས་མེ་མོ་གླང་གི་
ལོར་༦༡༧༽དང༌། འགོས་ལོ་གཞོན་ནུ་དཔལ་སོགས་ཀྱིས་ས་མོ་གླང་གི་ལོར་
༼༦༢༩༽འཁྲུངས་པར་བཞེད་ལ། གང་ལྟར་དེ་ཉིད་ཅུང་ཟད་ནར་སོན་པ་ན་བཟོ་ལ་སོགས་
པའི་སྒྱུ་རྩལ་དང་རིག་པའི་གནས་རྣམས་ལ་རང་སྟོབས་ཀྱིས་མཁས་པར་གྱུར་པས། བློན་པོ་
རྣམས་ཀྱིས་འོ་ཅག་གི་རྗེ་འདི་ཐུགས་ཤིན་ཏུ་སྒམ་མོ་ཞེས་བསྔགས་པ་བརྗོད་པས་མཚན་
ཡང་སྲོང་བཙན་སྒམ་པོ་ཞེས་གྲགས་སོ། །དགུང་ལོ་བཅུ་གསུམ་བཞེས་པའི་ཚེ་ཡབ་ཀྱིས་
འཇིགས་པ་མེད་པ་སེང་གེའི་ཁྲི་ལ་སྟོབས་ཀྱི་འཁོར་ལོས་བསྒྱུར་པའི་རྒྱལ་པོར་དབང་
བསྐུར། སྤྲུལ་པའི་དགེ་སློང་ཨཱ་ཀ་ར་མ་ཏི་ཤྲཱི་ལས་རང་བྱོན་འཕགས་པ་སྤྱན་དྲངས། ཕྱག་
རྡོར་གྱི་རྣམ་སྤྲུལ་ཆོས་བློན་འགར་ལ་བཀའ་བསྒོས་ཏེ་འོ་སྐོལ་གྱི་སྟོན་པ་དགུང་ལོ་བརྒྱད་པ་
དང༌། བཅུ་གཉིས་པའི་སྐུ་ཚད་སངས་རྒྱས་དངོས་ཀྱི་ཞལ་སྐྱིན་སྤྱན་འདྲེན་པའི་ཆེད་འཇིག་
རྟེན་མཐུན་འཇུག་གི་ཚུལ་དུ་ཁྲོ་གཉེར་ཅན་གྱི་སྤྲུལ་པ་བལ་གཟའ་ཁྲི་བཙུན་དང་། སྒྲོལ་
མའི་རྣམ་སྤྲུལ་རྒྱ་བཟའ་ཀོང་ཇོ་གཉིས་ཁབ་ཏུ་བསུས་པ་དང་ལྷན་ཅིག་འཛམ་བུ་གླིང་གི་རྟེན་
གྱི་མཆོག་དམ་པ་ཇོ་ཤཱཀ་རྣམ་པ་གཉིས་ཀྱིས་གཙོས་ཁྱད་པར་འཕགས་པའི་རྟེན་བསམ་
གྱིས་མི་ཁྱབ་པ་སྤྱན་དྲངས་ཏེ་ལྷ་ལྡན་སྤྲུལ་པའི་གཙུག་ལག་ཁང་རྟེན་དང་བརྟེན་པར་བཅས་
པ་དང་། གཞན་ཡང་མཐའ་འདུལ་དང་། ཡང་འདུལ་རུ་གནོན་གྱི་གཙུག་ལག་ཁང་སོགས་
བཏབ། འཇམ་དབྱངས་ཀྱི་རྣམ་སྤྲུལ་ཐོན་མི་སཾ་བྷོ་ཊ་རྒྱ་གར་དུ་མངགས་ནས་སྒྲ་དང་ཡི་གེ་
མཐའ་དག་བསླབས། རྒྱ་ཡིག་ལ་དཔེར་མཛད་དེ་བོད་ཀྱི་ཡི་གེའི་གཟུགས་དང་བརྡ་སྤྲོད་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
པའི་བསྟན་བཅོས་བརྒྱད་བརྩམས་ཏེ་རྒྱལ་པོར་ཕུལ། དེས་གངས་ཅན་གྱི་ལྗོངས་སུ་དམ་
པའི་ཆོས་སྨྲ་བའི་སྒོ་ཆེན་ཐོག་མར་ཕྱེས་པ་ཡིན་པས་བཀྲིན་ནམ་མཁས་ཀྱང་གཞལ་དུ་མ་
མཆིས་ཏེ། ཐོན་མི་ཉིད་ཀྱི་གསུང་ལས།
ང་དྲིན་ཆེན་གྱི་བློན་པོ་ཐོན་མི་ངས། །
ལམ་བགྲོད་པར་དཀའ་བའི་རྒྱ་གར་དུ། །
ལུས་ཚ་གྲང་ཆེ་ཡང་དཀའ་བ་སྤྱད། །
ཁོང་མཁས་པ་བྲམ་ཟེ་ལི་བྱིན་ལ། །
ཡིད་གུས་པའི་ཚུལ་གྱིས་མོས་གུས་བྱས། །
ནོར་རིན་ཆེན་གསེར་གྱི་ཕྱག་རྟེན་ཕུལ། །
དོན་རྙེད་པར་དཀའ་བའི་ཡིག་འབྲུ་བསྟན། །
བློ་ཐེ་ཚོམ་སེལ་བའི་མཛུབ་ཁྲིད་བྱས། །
ཚིག་དབྱངས་ཡིག་རྣམས་ལ་མཁས་པར་བསླབས། །
རྒྱ་ཡིག་ལྔ་བཅུ་ཐམ་པ་དེ། །
བོད་ཡིག་སུམ་ཅུར་གཏན་ལ་ཕབ། །
རང་མཁས་པའི་ངེས་ཤེས་བློ་ལ་ཤར། །
འཕྲལ་ཡོན་ཏན་ཐམས་ཅད་ཁོང་དུ་ཆུད། །
དུས་ད་ལྟ་དགའ་ལ་ཕྱི་མ་སྐྱིད། །
ཡུལ་མཐའ་འཁོབ་བོད་ཀྱི་རྒྱལ་ཁམས་འདིར། །
མི་མཁས་པ་སླེབས་པའི་སྔོན་མ་ཡིན། །
172



རྒྱལ་བའི་བསྟན་པ་རིན་པོ་ཆེ་གངས་ཅན་གྱི་ལྗོངས་སུ་ཇི་ལྟར་བྱོན་ཚུལ།
ང་མུན་པ་སེལ་བའི་སྒྲོན་མེ་ཡིན། །
རྗེ་རྒྱལ་པོ་ཉི་ཟླའི་ཚུལ་དུ་བཞུགས། །
གྲོགས་བློན་པོའི་ཁྲོད་ན་ང་ཙམ་མེད། །
བོད་ཁ་བ་ཅན་པའི་མི་རྣམས་ལ། །
ང་ཐོན་མི་བཀྲིན་མི་ཆེའམ། །
ཞེས་གསུངས་པས་བློན་འབངས་ཀུན་གྱིས་གཙུག་ཏུ་བཀུར་བར་གྱུར། དེ་རྗེས་རིམ་པར་རྒྱ་
གར་ནས་སློབ་དཔོན་ཀུ་ས་ར་དང་། བྲམ་ཟེ་ཤངྐ་ར། བལ་པོའི་སློབ་དཔོན་ཤཱི་ལ་མཉྫ། རྒྱ་
ནག་གི་སློབ་དཔོན་ཧྭ་ཤང་མཱ་ཧ་ཡ་ན་སོགས་སྤྱན་དྲངས་ཤིང་། ཐོན་མིས་ལོ་ཙཱ་མཛད་དེ་
སྤྱན་རས་གཟིགས་ཀྱི་མདོ་རྒྱུད་ཉེར་གཅིག་ལ་སོགས་པའི་དམ་པའི་ཆོས་མང་པོ་བསྒྱུར།
རྒྱལ་པོ་རང་ཉིད་ཀྱིས་སྐལ་ལྡན་གྱི་སློབ་མ་མང་པོ་ལ་ཡི་དམ་ཐུགས་རྗེ་ཆེན་པོའི་གདམས་
པ་ཕོག་སྟེ་ཟབ་མོའི་རྣལ་འབྱོར་ལ་སྤྱོད་པའི་རལ་པ་ཅན་བརྒྱ་ཕྲག་ཙམ་རྒྱུན་དུ་བྱུང་ཞིང་།
གཞན་ཡང་ཕྱི་རབས་གདུལ་བྱ་རྣམས་ཀྱི་བཙས་སུ་ད་ལྟ་མ་ཎི་བཀའ་འབུམ་དུ་གྲགས་པ་
སོགས་ཞལ་གདམས་དཔག་ཏུ་མེད་པ་གསུངས། ལྷ་ཆོས་དགེ་བ་བཅུ་དང་མི་ཆོས་གཙང་མ་
བཅུ་དྲུག་གིས་མཚོན་ལུགས་གཉིས་ཀྱི་བཀའ་ཁྲིམས་བཟང་པོའི་སྲོལ་གསར་དུ་གཏོད།
བོད་ཡུལ་ནོར་དང་ལོངས་སྤྱོད་དམ་པའི་ཆོས་ཀྱི་འབྱུང་ཁུངས་སུ་བྱིན་གྱིས་བརླབས་པར་
མཛད་པ་སོགས་ཕྲིན་ལས་ཀྱི་སྒོ་དཔག་ཏུ་མེད་པར་བསྐྱངས་ཏེ། མཐར་དགུང་གྲངས་
བརྒྱད་ཅུ་རྩ་གཉིས་བཞེས་པའི་ཚེ། གདུལ་བྱའི་སྐལ་པ་མཆོག་དམན་གྱིས་མཇལ་ཚུལ་ཐ་
དད་པ་དུ་མ་ཞིག་སྣང་ཡང་། ས་བཅུའི་བྱང་སེམས་ཀྱི་བསམ་མི་ཁྱབ་པའི་རྣམ་ཐར་ལགས་
པས་དེ་ཀུན་འགལ་བར་མི་སེམས་ལ། འོན་ཏེ་ཕལ་ཆེར་གྱི་མཐུན་སྣང་དུ་རྒྱལ་པོ་ཡབ་ཡུམ་
173



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གསུམ་རང་བྱོན་འཕགས་པའི་ཐུགས་ཀར་བསྡུས་སོ། །
དེ་རྗེས་རིམ་པར་གདུང་རབས་ལྔ་པ་རྗེ་བཙུན་འཇམ་དཔལ་དབྱངས་ཀྱི་
རྣམ་འཕྲུལ་མངའ་བདག་ཁྲི་སྲོང་ལྡེའུ་བཙན་ཏེ། ཡབ་རྒྱལ་པོ་ཁྲི་ལྡེ་གཙུག་བརྟན་དང༌།
ཡུམ་རྒྱ་བཟའ་ཀིམ་ཤིང་ཀོང་ཇོ་གཉིས་ཀྱི་སྲས་སུ་སྐུ་བལྟམས། འདིའི་འཁྲུངས་ལོ་སོགས་
ཀྱང་མི་འདྲ་བ་འགའ་ཞིག་ལས། དཔའ་བོ་གཙུག་ལག་ཕྲེང་བ་སོགས་ཕལ་ཆེར་གྱིས་
ལྕགས་ཕོ་རྟའི་ལོར། ཕྱི་ལོ་༧༩༠ བཞེད། དེ་ཡང་མེས་སྲོང་བཙན་གྱིས། ད་སྟེ་གདུང་
རབས་ལྔ་ན་ངའི་དབོན་སྲས་རྒྱལ་པོ་ལྡེ་ཞེས་བྱ་བའི་རིང་ལ་དམ་པའི་ཆོས་འབྱུང་ངོ་ཞེས་
ལུང་བསྟན་པ་ལྟར། སྐུ་ཆུང་ངུའི་དུས་ནས་ཀྱང་ཆོས་ལ་བག་ཆགས་རབ་ཏུ་སད་དེ་དམ་པའི་
ཆོས་དར་བར་མཛད་པའི་ཐུགས་བསྐྱེད་ཅིང་། དགུང་ལོ་བཅུ་གསུམ་པར་རྒྱལ་སྲིད་བཟུང་།
སྡིག་བློན་རྣམས་ཐབས་མཁས་པ་ཆེན་པོས་ཉེ་བར་བྲིད་དེ་ཟ་ཧོར་གྱི་མཁན་པོ་ཤཱནྟ་རཀྵི་ཏ་
སྤྱན་དྲངས། དེས་ཀྱང་དགེ་བ་བཅུ་དང་། ཁམས་བཅོ་བརྒྱད་རྟེན་འབྲེལ་བཅུ་གཉིས་སོགས་
ལས་བརྩམས་པའི་ཆོས་གསུངས་པ་ན། བོད་ཀྱི་ལྷ་སྲིན་གདུག་པ་ཅན་རྣམས་ཁྲོས་ཏེ་བར་
ཆད་སྣ་ཚོགས་ཀྱིས་ཐོ་མཚམས་པའི་ཚེ། དེ་རྣམས་འདུལ་བ་ལ་སྔོན་གྱི་ཐུགས་བསྐྱེད་དང་
སྨོན་ལམ་གྱི་འབྲེལ་བ་ཡོད་པ་འཛམ་བུ་གླིང་ན་ཆེ་བའི་རིགས་སྔགས་གྲུབ་པ། ཨོ་རྒྱན་གྱི་
སློབ་དཔོན་པདྨ་འབྱུང་གནས་ཞེས་བྱ་བ་ཡོད་པ་དེ་ཉིད་སྤྱན་དྲངས་ན་བཙད་པོའི་རྣམ་པར་
དཀར་བའི་ཐུགས་ཀྱི་བཞེད་པ་མཐའ་དག་འགྲུབ་པར་འགྱུར་རོ་ཞེས་མཁན་པོས་ལུང་
བསྟན་པ་ལྟར་སློབ་དཔོན་ཆེན་པོ་གདན་དྲངས། དེས་ལྷ་སྲིན་མ་རུངས་པ་ཐམས་ཅད་
བཏུལ། དེ་རྗེས་རིམ་པར་མཁན་སློབ་ཆོས་གསུམ་ཞལ་འཛོམས་ཏེ་དཔལ་བསམ་ཡས་མི་
འགྱུར་ལྷུན་གྱིས་གྲུབ་པའི་གཙུག་ལག་ཁང་བཞེངས་པ་སོགས་རྒྱས་པར་འོག་ནས་འཆད་
474



རྒྱལ་བའི་བསྟན་པ་རིན་པོ་ཆེ་གངས་ཅན་གྱི་ལྗོངས་སུ་ཇི་ལྟར་བྱོན་ཚུལ།
པར་འགྱུར་རོ། །དེའི་རྗེས་སུ་རྒྱལ་པོས་འདི་ལྟར་དགོངས་ཏེ། རྒྱལ་བའི་བསྟན་པ་ཡོད་མེད་
ནི་དམ་ཆོས་འདུལ་བའི་སྡེ་སྣོད་འཛིན་པ་ཡོད་མེད་ལ་ལྟོས་པའི་ཕྱིར། འཕགས་ཡུལ་ནས་
ཡོད་སྨྲའི་དགེ་སློང་བཅུ་གཉིས་སྤྱན་དྲངས། བོ་དྷི་སཏཱས་མཁན་པོ་དང་། གཞན་རྣམས་ཀྱིས་
སློབ་དཔོན་དང་གསང་སྟོན། ཁ་སྐོང་བཅས་མཛད་དེ་ཐོག་མར་བོད་ཀྱི་མི་ལ་རབ་བྱུང་
བཏུབ་བམ་ཉམས་སད་པའི་ཕྱིར། སད་མི་མི་བདུན་རབ་ཏུ་བྱུང་ཞིང་བསྙེན་པར་རྫོགས། དེ་
རྗེས་རིམ་པར་ཞང་བློན་དྲུ་མ་དང་། འབངས་བློ་གསལ་བ་གསུམ་བརྒྱ་ཙམ་རབ་ཏུ་བྱུང་
ཞིང༌། རྗེ་འབངས་ཐམས་ཅད་ཀྱིས་རབ་ཏུ་བྱུང་བ་དབུའི་མཆོད་གནས་སུ་ཕྱུངས་ནས་ཕྱག་
མཆོད་བཀུར་སྟི་བྱ་བའི་ཆོས་ཀྱི་བཀའ་ཁྲིམས་ཆེན་མོ་བཅས། སད་མི་མི་བདུན་ལས་བློ་
སྦྱངས་པ་སྐ་བ་དཔལ་བརྩེགས་སོགས་ལོ་ཙཱ་བ་བརྒྱ་རྩ། དེ་དག་ལས་བློ་སྦྱངས་པ་ཅོག་རོ་
ཀླུའི་རྒྱལ་མཚན་སོགས་མཆན་བུ་སྟོང་རྩ་སྟེ། སྐྱེས་མཆོག་སྤྲུལ་པའི་ལོ་ཙཱ་དང་བཙུན་པ་
བགྲང་བ་ལས་འདས་པ་བྱོན་པ་སོགས་བསྟན་པ་རིན་པོ་ཆེ་ཕྱོགས་ཐམས་ཅད་དུ་རྒྱས་པའི་
རྨད་དུ་བྱུང་བའི་ཕྲིན་ལས་བསྐྱངས་སོ། །དེ་ལ་སྲས་གསུམ་བྱོན་པའི་ཆེ་བ་མུ་ནེ་བཙད་པོས་
ཆབས་སྲིད་བསྐྱངས་པའི་ཚེ་བསམ་ཡས་སུ་མཆོད་པ་ཆེན་པོ་བཞི་བཙུགས། བོད་འབངས་
ལྟོགས་ཕྱུག་ལན་གསུམ་དུ་སྙོམས་པར་མཛད། སྲས་ཆུང་བ་མུ་ཏིག་བཙད་པོའམ་སད་ན་
ལེགས་འཇིང་ཡོན་དུ་གྲགས་པས་སྐར་ཆུང་རྡོ་རྗེ་དབྱིངས་ཀྱི་གཙུག་ལག་ཁང་བཞེངས། དེ་
ལ་སྲས་ལྔ་བྱུང་སྟེ། ལྷ་སྲས་གཙང་མ་དང་། ཁྲི་གཙུག་ལྡེ་བཙན་རལ་པ་ཅན། ཁྲི་དར་མ་འུ་
དུམ་བཙན། ལྷ་རྗེ། ལྷུན་གྲུབ་བཅས་ལས་སྲས་ཆུང་བ་གཉིས་ཆུང་ངུ་དུས་ནས་གཤེགས།
ལྷ་སྲས་གཙང་མས་རྒྱལ་སྲིད་སྤངས་ནས་རབ་ཏུ་བྱུང་། དར་མ་སྡིག་ལ་དགའ་བས་རྗེར་མ་
འོས། སྲས་བར་པ་གསང་བདག་ཕྱག་ན་རྡོ་རྗེའི་ཡེ་ཤེས་ཀྱི་རྣམ་པར་རོལ་པ་ཁྲི་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
རལ་པ་ཅན་ཏེ། དེ་ནི་རྗེ་དཔའ་བོ་གཙུག་ལག་ཕྲེང་བ་སོགས་ཀྱི་དགོངས་པ་ལྟར་ན་མེ་ཕོ་
ཁྱི་༼ ༨༦༦༽ལོར་འཁྲུངས། དེ་ཡང་ཆོས་འབྱུང་མཁས་པའི་དགའ་སྟོན་ལས།
བར་པ་ཁྲི་གཙུག་ལྡེ་བཙན་རལ་པ་ཅན། །
མེ་ཕོ་ཁྱི་ལ་སྐུ་འཁྲུངས་བཅུ་གཉིས་དུས། །
ཡབ་འདས་ལོ་དེ་ཉིད་ལ་རྒྱལ་སར་བཏོན། །
བཀའ་ཡི་བློན་པོ་བྲན་ག་དཔལ་ཡོན་ཡིན། །
བཙུན་མོ་ཅོག་གཟའ་དཔལ་གྱི་ངང་ཚུལ་སོགས། །
ཆེ་ཆུང་ལྔ་བཞེས་དགེ་བཅུའི་བཀའ་ཁྲིམས་བཙན། །
འདི་ནི་ཕྱག་ན་རྡོ་རྗེའི་རྣམ་འཕྲུལ་ཡིན། །
རྒྱ་ཡུལ་ཆམ་ལ་ཕབ་ནས་གཙིགས་བཟུང་སྟེ། །
བོད་རྒྱའི་མཚམས་སུ་དབོན་ཞང་ལྷ་ཁང་བརྩིགས། །
གནམ་ལ་ཆེ་བ་ཉི་ཟླ་ཟུང་གཅིག་སྟེ། །
ས་ལ་ཆེ་བ་བཙན་པོ་དབོན་ཞང་གྲགས། །
བཀའ་གཙིགས་ཡི་གེ་རྡོ་རིང་གསུམ་ལ་བརྐོས། །
ཕྱིན་ཆད་བོད་རྒྱ་རང་རང་ཡུལ་ན་བདེ། །
དམག་མི་བྱ་བར་གཙིགས་བཟུང་བློ་ཡིས་སྩལ། །
མ་འོངས་བོད་ཀྱི་རྒྱལ་ཁྲིམས་འཇིག་མཁྱེན་པས། །
སྤྱན་རྒྱངས་བསྲིངས་ནས་སྨན་ཡོན་མཛད་པ་སྟེ། །
རྗེ་འདིའི་བཀའ་དྲིན་བོད་མི་སུ་ཡིས་འཁོར། །
176



རྒྱལ་བའི་བསྟན་པ་རིན་པོ་ཆེ་གངས་ཅན་གྱི་ལྗོངས་སུ་ཇི་ལྟར་བྱོན་ཚུལ།
ཞེས་སོགས་རྒྱས་པར་གསུངས་པ་ལྟར་ལ། འདིས་རབ་ཏུ་བྱུང་བ་རེ་རེ་ལ་འབངས་མི་ཁྱིམ་
བདུན་བདུན་ཕུལ་བ་དང༌། དབུ་སྐྲ་དར་ཡུག་གཉིས་བཏགས་པའི་སྣེར་བླ་མཆོད་ཀྱི་སྡེ་
གཉིས་ཞབས་བཞག་པ་ལ་བཀུར་བ་སོགས་བསྟན་པ་རིན་པོ་ཆེར་ཕུ་དུད་དཔག་ཏུ་མེད་
པའི་ངོ་མཚར་གྱིས་མཛད་པ་བསྐྱངས། འོན་ཅང་རྡོ་དཔེ་མེད་བཀྲིས་དགེ་འཕེལ་སོགས་
གཙུག་ལག་ཁང་དུ་མ་བཞེངས། རྒྱ་གར་ནས་སུ་རེནྡྲ་བོདྷི་དང་དཱ་ན་ཤཱི་ལ་སོགས་པཎྜི་ཏ་
མང་པོ་སྤྱན་དྲངས་པ་རྣམས་དང༌། བོད་ཀྱི་ལོ་ཙཱ་བ་བཅས་ལ་གསུང་རབ་ཀྱི་བརྡའི་སྐད་མི་
འདྲ་བའི་ཁྱད་པར་རྣམས་ཤིན་ཏུ་རྟོགས་པར་སླ་བ་ཀུན་གྱིས་བསླབ་ཏུ་རུང་བར་བགྱིས་ཤིག་
ཅེས་བཀའ་སྩལ་ནས། གསང་སྔགས་ནང་གི་རྒྱུད་རྣམས་བཀའ་གཉན་པས་སྔ་འགྱུར་རང་
མལ་དུ་འཇོག་པ་ལས། གཞན་གསུང་རབ་ཐམས་ཅད་སྐད་གསར་བཅད་ཀྱིས་གཏན་ལ་
ཕབ་པར་མཛད་པ་སོགས་གངས་ཅན་བསྟན་འགྲོ་ཡོངས་ལ་བཀྲིན་ལྷག་པར་དུ་ཆེ་བའོ། །
འོན་ཏེ་དེའི་ཚེ་ན་སྔོན་གྱི་སྨོན་ལམ་ལོག་པའི་མཐུས་ཡིད་བསྲུབས་ཀྱིས་རྒྱུད་བརླམས་པའི་
སྡིག་བློན་རྣམས་མ་དགའ་བར་ཆོས་ཁྲིམས་བཤིག་པའི་གྲོས་བྱས། ལྷ་སྲས་གཙང་མ་རབ་
ཏུ་བྱུང་བ་སྤྲུགས། ཕྲ་མ་བཅུག་པས་བཙུན་མོ་ལྕེབས། བནྡེ་ཆེན་པོ་དཔལ་གྱི་ཡོན་ཏན་
བཀུམ། བཙན་པོ་དགུང་ལོ་སོ་དྲུག་པ་ལ་དབའ་རྒྱལ་ཏོ་རེ་དང་། ཅོ་རོ་ལེགས་སྒྲ་གཉིས་
ཀྱིས་ཞལ་ལྟག་པར་བཅུས་ཏེ་བཀྲོངས། གླང་དར་མ་འུ་དུམ་བཙན་ལ་རྒྱལ་སྲིད་གཏད།
དེས་ཀྱང་ནར་སོན་ནས་དགེ་འདུན་གྱི་འདུལ་བའི་ཁྲིམས་ཐམས་ཅད་ལོ་ཏོག་ལ་སེར་བ་
ཕོག་པ་ལྟར་བཅོམ་ནས། སྔོན་ཆད་དར་རོ་ཅོག་གི་བསྟན་པ་ཐམས་ཅད་ཕལ་ཆེར་བསྣུབས་
སོ། །དེའི་ཚེ་རྒྱལ་བ་རྣམས་ཀྱི་མཐུ་སྟོབས་གཅིག་ཏུ་བསྡུས་པའི་བདག་ཉིད་གསང་བདག་
གི་རྣམ་འཕྲུལ་ལྷ་ལུང་དཔལ་གྱི་རྡོ་རྗེས་སྡིག་ཅན་རྒྱལ་པོའི་སྙིང་ལ་ལྕགས་མདས་བསྣུན་ཏེ་
477



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
བཀུམ། དེ་མ་ཐག་རང་ཉིད་འདུལ་བ་འོད་ལྡན་སོགས་བསྣམས་ནས་ཁམས་སུ་བྱོན་ནོ། །
གཉིས་པ་བསྟན་པ་ཕྱི་དར་གྱི་སྐབས་བཤད་པ་ལ། དེ་ཡང་རྒྱལ་བའི་བསྟན་པ་
རིན་པོ་ཆེའི་གཞིའམ་རྩ་བར་གྱུར་པ་ནི། དམ་ཆོས་འདུལ་བའི་བཤད་པ་དང་། ལག་ལེན་
ཡོད་མེད་ལ་རག་ལས་པའི་ཕྱིར་ན་གཙོ་བོ་དེའི་དབང་དུ་བྱས་ནས་ཟུར་ཙམ་བརྗོད་པར་བྱ་
སྟེ། དེ་ལ་སྨད་འདུལ་དང༌། སྟོད་འདུལ། ཁ་ཆེའི་ལུགས་བཅས་གསུམ་ལས། དང་པོ་ནི།
དར་མས་བསྟན་པ་བསྣུབས་པའི་ཚེ་སྦ་རཏྣའི་མཁན་བུ་སྨར་ཤཱཀྱ་མུ་ནི་དང་། གཡོ་དགེ་
བྱུང་། གཙང་རབ་གསལ་གསུམ་གྱིས་འདུལ་མངོན་གྱི་དཔེ་དྲེལ་ཁལ་གཅིག་བཀལ་ནས་
རིམ་པར་ཁམས་སུ་ཕེབས་ཏེ། རྨ་ལུང་རྡོ་རྗེའི་བྲག་ར་ཨན་ཆུང་རྣམ་རྫོང་ངམ། དན་ཏིག་
ཤེལ་གྱི་ཡང་དགོན་དུ་བསྒོམས་ཤིང་བཞུགས་པའི་སྐབས། མོས་སྤྱོད་ཀྱི་ས་པ་མུ་གཟུ་
གསལ་འབར་ཞེས་པས་མཇལ་དུ་ཕྱིན་པ་ན་ཤིན་ཏུ་དད་དེ་རབ་ཏུ་བྱུང་བར་གསོལ་བ་ན་
ཞལ་གྱིས་བཞེས་ཏེ། སྨར་གྱིས་མཁན་པོ་དང་། གཡོས་སློབ་དཔོན་མཛད་དེ་རབ་ཏུ་བྱུང་།
མཚན་ཤཱཀྱ་དགེ་བ་རབ་གསལ་དུ་གསོལ། ཕྱིས་ཐུགས་རབ་ཆེ་བས་དགོངས་པ་རབ་གསལ་
དུ་གྲགས་སོ་ཞེས་རྗེ་དཔའ་པོ་གཙུག་ལག་ཕྲེང་བ་སོགས་ཀྱིས་བཞེད་ལ། ཡང་ཀུན་མཁྱེན་
བུ་སྟོན་གྱིས། གཙང་གིས་མཁན་པོ་བྱས། གཡོས་སློབ་དཔོན་བྱས་ཏེ་དགེ་ཚུལ་དུ་བསྒྲུབས་
སོ་ཞེས་གསུངས། དེ་ནས་བསྙེན་པར་རྫོགས་པར་གསོལ་བས་དགེ་སློང་ལྔ་མ་ཚང་བས་ལྷ་
ལུང་དཔལ་གྱི་རྡོ་རྗེ་ཀློང་ཐང་ན་བཞུགས་པ་ཐོས་ནས་ཁོང་ལ་གསོལ་བ་ན། ངས་རྒྱལ་པོ་
སྡིག་ཅན་བསད་པས་ཁ་སྐོང་མི་འོང་གིས་བཙལ་ལ་བཏང་ངོ་གསུངས་ཏེ། རྒྱའི་དགེ་སློང་ཀེ་
ཝང་དང་གྱི་ཕན་བྱ་བ་གཉིས་བཏང་སྟེ་ལྔའི་ཚོགས་ཀྱིས་བསྙེན་པར་རྫོགས་ཏེ་ངུར་སྨྲིག་གི་
རྒྱལ་མཚན་འཛིན་པ་ཆེན་པོར་གྱུར་ཅིང་མཁན་སློབ་རྣམས་ལས་འདུལ་བའི་བཤད་པ་དང་
178



རྒྱལ་བའི་བསྟན་པ་རིན་པོ་ཆེ་གངས་ཅན་གྱི་ལྗོངས་སུ་ཇི་ལྟར་བྱོན་ཚུལ།
ལག་ལེན་ཐམས་ཅད་དཔྱིས་ཕྱིན་པར་སྦྱངས། ཇི་ཞིག་ནས་ཀླུ་མེས་སོགས་དབུས་གཙང་གི་
མི་བཅུ་ཁམས་སུ་སོང་སྟེ་བླ་ཆེན་པོ་ལ་བསྙེན་རྫོགས་ཀྱི་མཁན་པོ་ཞུས་པས། ངས་བསྙེན་
པར་རྫོགས་ནས་ལོ་ལྔ་ལས་མ་ལོན་པས་མི་བཏུབ་གསུངས། དེ་ནས་སྨར་གཡོ་གཙང་
གསུམ་ལ་ཞུས་པ་ན། ངེད་རྒས་པས་མཁན་བུ་མི་འཁྱོངས། དམིགས་བསལ་ལ་གང་ཟག་
ཁྱད་པར་ཅན་གྱིས་བཏུབ་པས་ཁྱོད་ཀྱིས་བགྱིས་གསུངས་ཏེ། བླ་ཆེན་པོས་མཁན་པོ་མཛད་
དེ་སྟན་ཐོག་གཅིག་ཏུ་ཚིགས་གསུམ་རིམ་སྣོད་དུ་སྒྲུབ་པ་ཆིག་རྫོགས་སུ་བསྙེན་པར་རྫོགས་
ཤིང་འདུལ་བ་ལ་མཁས་པར་བསླབས་ནས་ཡར་ཕེབས་པའི་ཚེ། ཀླུ་མེས་ལ་སློབ་བུ་ཀ་བ་
བཞི། གདུང་མ་བརྒྱད། ཕྱམ་སོ་གཉིས། དྲལ་མ་སྟོང་རྩ་སོགས་བྱུང་བས་བསྟན་པ་ཉམས་
པ་རྨངས་ནས་གསོས་ཤིང་གནས་གཞི་མཐའ་ཡས་པར་བཏིང་བ་སོགས་ཉིན་རེ་བཞིན་ཡང་
རབ་ཏུ་བྱུང་བའི་དགེ་འདུན་གྱི་སྡེ་དཔག་ཏུ་མེད་པ་འཕེལ་བ་ལ་སྨད་འདུལ་གྱི་རྒྱུན་ཞེས་
ཡོངས་སུ་གྲགས་པ་ཡིན་ནོ། །དེ་ཡང་སྔ་འགྱུར་བ་སྤྱི་དང་། ཁྱད་པར་ལོ་ཆེན་དྷརྨ་ཤཱིས་ཕྱིས་
སུ་བཤད་པ་དང་ལག་ལེན་རྒྱས་པར་སྤེལ་ཏེ་ཨོ་རྒྱན་སྨིན་གྲོལ་གླིང་གི་ཆོས་གྲྭ་དང་དེ་ལས་
གྱེས་པ་རྣམས་སྡོམ་རྒྱུན་འདི་ཉིད་ཡིན་ལ། བསྟན་པ་ཕྱི་དར་གྱི་སྡོམ་བརྩོན་སྐྱེས་མཆོག་སྔ་
རབས་པ་ཕལ་ཆེར་དང་། བཀའ་གདམས་གསར་རྙིང་གི་དགེ་བའི་བཤེས་གཉེན་ཕལ་ཆེ་
བའང་སྡོམ་རྒྱུན་འདི་ལ་བརྩོན་པར་མཛད་དོ། །གཞན་ཡང་མངོན་པ་དང༌། མདོ་སྡེ་ལ་
སོགས་པ་རྣམས་ཀྱང་སྤྲུལ་པའི་ལོ་པཎ་དུ་མས་བསྒྱུར་བཤད་ཉན་གསུམ་གྱིས་དར་བར་
མཛད་པས་བཤད་སྒྲུབ་གཉིས་ཀའི་རྒྱུན་དེང་སང་གི་བར་དུ་བྱུང་བ་ཡིན་ནོ། །
གཉིས་པ་སྟོད་འདུལ་གྱི་ལུགས་ནི། བསྟན་པ་ཕྱི་དར་གྱི་མགོ་རྩོམ་པའི་དུས་ནི།
སྟོད་མངའ་རིས་སུ་ཆོས་རྒྱལ་གྱི་གདུང་རྒྱུད་གུ་གེའི་རྒྱལ་པོ་བཀྲ་ཤིས་མགོན་ལ་སྲས་ཁོ་རེ་
179



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དང་སྲོང་ངེ་གཉིས་ལས། གཅེན་ཁོ་རེས་སྤུ་ཧྲང་ལ་མངའ་མཛད། གཅུང་སྲོང་ངེས་གུ་གེའི་
མངའ་བདག་ཏུ་མཛད་དེ། ཕྱི་ལོ་༩༩༦ ལོར་གུ་གེའི་མཐོ་ལྡིང་གསེར་གྱི་གཙུག་ལག་ཁང་
ཆེན་པོ་བཞེངས། སྔ་ཕྱི་ཀུན་ཏུ་ལོ་པཎ་མང་པོས་ཆོས་སྒྱུར་བཤད་ཀྱི་ཡོན་བདག་མཛད་པ་
སོགས་བསྟན་ལ་ཕྱག་རྗེས་རྨད་དུ་བྱུང་བར་མཛད། ཕྱིས་སུ་མངའ་བདག་ཉིད་རབ་ཏུ་བྱུང་
བས་མཚན་ལྷ་བླ་མ་ཡེ་ཤེས་འོད་ཅེས་གསོལ། འདིས་འཕགས་ཡུལ་ཤར་ཕྱོགས་ཀྱི་པཎྜི་ཏ་
དྷརྨ་པཱ་ལ་སྤྱན་དྲངས། དེས་འདུལ་བའི་བཤད་རྒྱུན་དང་སྡོམ་རྒྱུན་སྤེལ་ནས་མཁན་བུ་གཙོ་
བོ་སཱ་དྷུ་པཱ་ལ་དང། གུ་ཎ་པཱ་ལ། པྲཛྙཱ་པཱ་ལ་སྟེ་པཱ་ལ་རྣམ་གསུམ་དུ་གྲགས་པ་དང་། དེ་ལས་
པྲ་ཛྙཱ་པཱ་ལའི་མཁན་བུ་ཞང་ཞུང་རྒྱལ་བའི་ཤེས་རབ་ཀྱིས་པཎྜི་ཏ་མང་པོར་གཏུགས་ཤིང༌།
ཁྱད་པར་བལ་པོའི་འདུལ་འཛིན་སྦེ་ཏ་ཀ་ལས་འདུལ་བའི་ལག་ལེན་ཐམས་ཅད་མཁས་པར་
སྦྱངས་ཏེ་གཏན་ལ་ཕབ། ཞང་ཞུང་པའི་སློབ་མ་ལོ་ཙཱ་བ་དཔལ་འབྱོར་སོགས་ལས་རིམ་པར་
བརྒྱུད་དེ། མདོར་ན་པཱ་ལའི་རྒྱུན་ལས་འདུལ་བ་སྟོད་ལུགས་སུ་གྲགས་པ་ཡིན་ནོ། །གཞན་
ཡང་དུས་དེ་ཙམ་ན་བྱང་ཆུབ་སེམས་དཔའ་ཐུགས་རྗེ་དང་སྨོན་ལམ་གྱི་སྟོབས་ཅན་མངའ་
བདག་ལྷ་བླ་མ་ཡེ་ཤེས་འོད་ཁུ་དབོན་གྱིས་རིན་ཆེན་བཟང་པོ་ལ་སོགས་པའི་གཞོན་ནུ་ཉི་ཤུ་
རྩ་གཅིག་རྒྱ་གར་དུ་བརྫངས། དེའི་ནང་ནས་སྤྲུལ་པའི་ལོ་ཆེན་རིན་ཆེན་བཟང་པོ་དང༌། ལོ་
ཆུང་ལེགས་པའི་ཤེས་རབ་གཉིས་ཀྱིས་བོད་དུ་བྱོན་ནས་མཁས་པའི་བྱ་བ་ཡང་དག་པར་
མཛད། ཁྱད་པར་ལོ་ཆེན་རིན་ཆེན་བཟང་པོ༼༩༥་་་༡༠༥༥༽ནི་སྔགས་དང་མཚན་ཉིད་
གཉིས་ཀ་ལ་སྦྱངས་པ་ཆེན་པོའི་མཐར་ཕྱིན་ཏེ་བསྟན་པའི་སྒྲོན་མེ་ཆེན་པོར་གྱུར། དེ་རྗེས་
རིམ་པར་ཤ་དྷ་ཀ་ར་ཝརྨ་ལ་སོགས་པ་རང་གཞན་གྱི་གྲུབ་པའི་མཐའ་རྒྱ་མཚོའི་ཕ་རོལ་ཏུ་
སོན་པའི་པཎྜི་ཏ་དུ་མ་དང་། སྤྲུལ་པའི་ལོ་ཙཱ་བ་ཆེན་པོ་དཔག་ཏུ་མེད་པ་བྱོན་པ་རྣམས་ཀྱིས་
180



རྒྱལ་བའི་བསྟན་པ་རིན་པོ་ཆེ་གངས་ཅན་གྱི་ལྗོངས་སུ་ཇི་ལྟར་བྱོན་ཚུལ།
མདོ་སྔགས་ཀྱི་བཀའ་དང་བསྟན་བཅོས་མཐའ་ཡས་པ་ཞིག་བསྒྱུར་པ་དང༌། བཤད་པ་དང༌།
ཉན་པ་དང་། སྒོམ་པའི་སྲོལ་ཡང་དག་པར་མཛད་པས་བསྟན་པའི་གཞི་ཆེན་པོ་བཙུགས།
ཁྱད་པར་དུ་ཡང་མངའ་བདག་ལྷ་བླ་མ་ཡེ་ཤེས་འོད་ཀྱིས་བོད་དུ་རྒྱལ་བའི་བསྟན་པ་རིན་པོ་
ཆེ་རྣམ་པར་དག་པ་ཞིག་སྤེལ་བ་ལ་བརྩོན་པ་དང་ཐུགས་སྟོབས་ཆེན་པོས་འཕགས་ཡུལ་གྱི་
པཎ་གྲུབ་ཡོངས་ཀྱི་གཙུག་རྒྱན་བྱང་ཆུབ་སེམས་ཀྱི་བདག་ཉིད་ཇོ་བོ་རྗེ་དི་པཾ་ཀ་ར་ཤྲཱི་ཛྙཱ་ན་
སྤྱན་འདྲེན་པའི་སླད་དུ་རྒྱ་བརྩོན་སེང་སོགས་བརྫངས་ཀྱང་སྤྱན་མ་འདྲོངས། མཐར་དེའི་
སླད་དུ་རང་གི་སྐུ་སྲོག་ཀྱང་ཇི་མི་སྙམ་པར་གར་ལོག་རྒྱལ་པོའི་ལག་ཏུ་བཏང༌། འོན་ཏེ་
མངའ་བདག་ཆེན་པོའི་ཞལ་ཆེམས་དང་ཐུགས་ཀྱི་བཞེད་པ་ལྟར། ལྷ་བཙུན་བྱང་ཆུབ་འོད་
ཀྱིས་གསེར་གཏོས་ཆེ་བ་བཙལ་ཏེ་ཇོ་བོ་རྗེ་དཔལ་ལྡན་ཨ་ཏི་ཤ་གདན་དྲངས། དེའི་ཐུགས་
བསྐྱེད་དང་རྨད་དུ་བྱུང་བའི་ཕྲིན་ལས་ཀྱིས་གངས་ཅན་གྱི་ལྗོངས་སུ་རྒྱལ་བསྟན་ནམ་ལངས་
པ་ལ་ཉི་མ་ཤར་བ་ལྟ་བུ་གྱུར་ཏོ། །
གསུམ་པ་ཁ་ཆེའི་ལུགས་ནི། མ་འོངས་སངས་རྒྱས་བདུན་པ་རབ་གསལ་གྱི་རྣམ་
འཕྲུལ་ཁ་ཆེའི་པཎྜི་ཏ་ཆེན་པོ་ཤཱཀྱ་ཤྲཱི་ལས་བརྒྱུད་དེ། པཎ་ཆེན་དེ་ནི་ནུབ་ཕྱོགས་ཁ་ཆེའི་
ཡུལ་དུ་རབ་བྱུང་གཉིས་པའི་མེ་མོ་ལུག ཕྱི་ལོ་༡༡༢༧ ལོར་སྐུ་འཁྲུངས། དགུང་ལོ་བཅུ་
ནས་སྒྲ་ཚད་བཟོ་གསོ་སོགས་རིག་པའི་གནས་མཐའ་དག་སྦྱངས་ཏེ་གཞན་ལུགས་ཚར་
བཅད་ནས་རྒྱལ་པོས་ཅོད་པན་བཅིངས། དགུང་གྲངས་ཉེར་གསུམ་ལ་རབ་ཏུ་བྱུང་བའི་ཚེ།
མནལ་ལམ་ན་བྱང་ཆུབ་ཀྱི་ཤིང་ལོ་སྤྱི་བོར་སྤུངས་ཏེ་བྱུང་། རབ་ཏུ་བྱུང་མ་ཐག་བྱང་ཆུབ་
ཆེན་པོ་དང་། བྱམས་པ་དང་སྒྲོལ་མ་གསུམ་ལ་བྱང་ཆུབ་ཀྱི་སེམས་ཀྱིས་ཟིན་པས་ཞག་རེ་ལ་
ཆོས་སྤྱོད་བཅུ་མ་ཆག་པར་བྱེད་པ་དང༌། ནོར་རྫས་ཅི་ཡང་བདག་ཏུ་མི་འཛིན་པ། གནོད་



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ལན་ལ་ཕན་འདོགས་པ། རྐྱེན་ཅི་བྱུང་ཡང་ཐབས་གཞན་མི་འཚོལ་བར་ཕ་རོལ་ཏུ་ཕྱིན་པའི་
དོན་སྒོམ་པ་སྟེ་དམ་བཅའ་བཞི་མཛད། བྱམས་པས་ལུང་བསྟན་པ་ལྟར། རྒྱ་གར་ཤར་
ཕྱོགས་སུ་ཕེབས་ཏེ་ཞི་འབྱུང་སྦས་པ་སོགས་ཀྱི་མདུན་ནས་གསུང་རབ་མ་ལུས་པ་སྦྱངས་ཏེ་
གཞུང་ལུགས་འབུམ་སྡེ་ཞལ་འདོན་དུ་མཛད་པ་མཁས་མཆོག་དབྱིག་གཉེན་གྱི་རྣམ་ཐར་
བདག་གིར་བཞེས། དགུང་གྲངས་སུམ་ཅུ་བཞེས་པའི་ཚེ་མཁན་པོ་ཞི་འབྱུང་སྦས་པ་སོགས་
བཅོ་བརྒྱད་ཀྱིས་ཚོགས་ལས་བསྙེན་པར་རྫོགས་ཏེ། སྟན་གཅིག་དང་བསོད་སྙོམས་སོགས་
སྦྱངས་པའི་ཡོན་ཏན་བཅུ་གཉིས་ཐུགས་ཉམས་སུ་བསྟར་བས་དུས་དེར་འདུལ་བ་འཛིན་པ་
ཐམས་ཅད་ཀྱི་ཏོག་ཏུ་གྱུར། ལྷག་པའི་ལྷ་དཔག་ཏུ་མེད་པས་ཞལ་གཟིགས་ཏེ། གདམས་
པ་དང་རྗེས་སུ་བསྟན་པ་ཐོབ་སྟེ་ཏིང་ངེ་འཛིན་གྱི་སྒོ་མཐའ་ཡས་པ་བརྙེས། དེ་ལྟ་བུའི་ཆེ་
བའི་ཡོན་ཏན་དཔག་ཏུ་མེད་པའི་བདག་ཉིད་ཅན་དེའི་སྙན་པ་བོད་དུ་ཁྲོ་བུ་ལོ་ཙཱ་བ་བྱམས་
པའི་དཔལ་གྱིས་གསན་ནས་གདན་འདྲེན་དུ་འབྱོན་པར་ཆས་པའི་ཕྱི་ནུབ་པཎ་ཆེན་གྱི་
མདུན་དུ་ལྷའི་བུ་གསུམ་འོངས་ཏེ། བྱང་ཕྱོགས་ཁ་བ་ཅན་ཡི་དྭགས་ཆོས་འཛིན་གྱི་ཡུལ་དུ་
བྱམས་པའི་སྐུ་ཚད་བཞེངས་པའི་གྲོགས་ལ་འབྱོན་པར་ཞུ་ཟེར། རྗེ་བཙུན་སྒྲོལ་མས་ཀྱང་
བྱང་ཕྱོགས་སུ་སོང་ཞིག་པར་ལུང་བསྟན་པ་ལྟར། ཚོང་འདུས་ལ་དྲུ་བར་བྱོན་ནས་དེར་ཟླ་
ཕྱེད་བཞུགས། དེའི་ཚེ་ལོ་ཙཱ་བ་ཆེན་པོས་པཎ་ཆེན་གདན་འདྲེན་པར་ལམ་གྱི་འཇིགས་པ་
སོགས་དཀའ་བ་ཆེར་སྤྱད་ནས་གྲོ་མོའི་གཏིང་རྒྱ་གར་བྱང་གི་བཻ་ཌཱུརྱའི་ཚོང་འདུས་སུ་
བཞུགས་ཏེ་སྤྱན་འདྲེན་པའི་གསོལ་འདེབས་སུ། །
ཤཱཀྱའི་བསྟན་ལ་ཤཱཀྱའི་སྲས་བལྟམས་ཤཱཀྱའི་མཚན། །
ལྔ་རིགས་གཙུག་ནོར་དྲི་མེད་བརྟུལ་ཞུགས་བརྟན་པོ་འཛིན། །
182



རྒྱལ་བའི་བསྟན་པ་རིན་པོ་ཆེ་གངས་ཅན་གྱི་ལྗོངས་སུ་ཇི་ལྟར་བྱོན་ཚུལ།
ཐུགས་རྗེའི་བདག་ཉིད་ངོ་མཚར་ཆོས་བཞིས་ཁྱད་འཕགས་གང་། །
པཎ་ཆེན་དམ་པས་བདག་སོགས་རྗེས་འཛིན་སྐྱོང་གྱུར་ཅིག །
རིང་ཞིག་དུས་ནས་ཁྱེད་ཀྱི་མཚན་ཙམ་ཐོས་པས་ཀྱང་། །
རབ་དད་དགའ་སྐྱེས་སྤུ་ལྡང་མཆི་མ་འཁྲུགས་གྱུར་པ། །
རིགས་ལྡན་བུ་ཞིག་གངས་ཅན་ཁྲོད་ནས་ཉིན་མཚན་དུ། །
ཐལ་སྦྱར་སྤྱིས་འདུད་གདུང་བས་གསོལ་འདེབས་མཁྱེན་པར་མཛོད། །
མ་ག་དྷ་སོགས་རིགས་འབྱུང་གནས་ནི་སྡིག་ཏོ་ཡི། །
དམག་ཚོགས་ཀྱིས་བཅོམ་ཨོ་རྒྱན་ཁ་ཆེ་བལ་ཡུལ་ཡང་། །
ལོག་སྤྱོད་ཀྱིས་ཁེབས་དེང་སང་བསྟན་སྲོག་ལེགས་གནས་ནི། །
བོད་ཡུལ་འདིར་ཟད་སྐྱེས་ཆེན་བྱང་ཕྱོགས་ཞབས་སྐྱོད་ཞུ། །
སེམས་པ་གཞན་བཏང་ཁྱེད་ལ་ཡིད་བྱེད་གཅིག་པུ་ཡིས། །
ཅིར་ཡང་མ་ཆགས་དཀའ་བ་དུ་མ་ཁྱད་སད་ཅིང་། ། །
འདོད་པའི་ཡུལ་སྤངས་བཤུལ་རིང་བགྲོད་དཀའི་ལམ་ཞུགས་ཏེ། །
ངལ་བརྒྱས་མཆིས་སོ་རེ་བ་མ་ལུས་མཆིས་པར་མཛོད། །
རྒྱལ་སྲས་ཁྱེད་ལ་དོན་འགྱུར་གདུལ་བྱ་རྗེས་འཛིན་ལས། །
གཞན་ལྟ་ཅི་མཆིས་ནུས་ཡོད་བཞིན་ཡང་བྱམས་པའི་ཕས། །
བསད་སར་བུ་ཁྲིད་ཅི་དགར་ཡལ་དོར་འདྲར་འགྱུར་ན། །
483



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཀྱེ་མ་ཁྱེད་ཐབས་ཐུགས་རྗེ་གང་ལགས་བདག་ལ་གསུངས། །
ཞེས་པའི་ཞུ་ཡིག་ལེགས་སྦྱར་གྱི་སྐད་དུ་བྲིས་པ་དང་རྟེན་ཁྱད་འཕགས་དུ་མ་དང་བཅས་ཁ་
ཆེའི་པཎ་ཆུང་ལ་སོགས་པའི་ཕོ་ཉ་བཞི་མངགས། དེ་རྣམས་ཀྱིས་ཀྱང་ཞུ་ཡིག་སོགས་ཕུལ་
ཏེ་པཎ་ཆེན་གདན་དྲངས་ཤིང་ལོ་ཙཱ་བ་ཆེན་པོ་དང་ཞལ་འཛོམས། དེའི་དུས་སུ་པཎ་ཆེན་
དགུང་གྲངས་བདུན་བཅུ་རྩ་བརྒྱད་དུ་ཕེབས་ཤིང་། ལོ་ཙཱ་བ་ཆེན་པོ་དགུང་ལོ་སོ་གསུམ་
ལས་མིན་ཀྱང་ཟླ་མེད་པའི་མཁྱེན་རབ་ཀྱི་ངོ་མཚར་ལ་པཎ་ཆེན་གྱིས་ཀྱང་ཚད་མེད་པའི་
བསྔགས་པ་མཛད། དེ་ལྟ་བུ་ལོ་པཎ་ཉི་ཟླ་ཟུང་གིས་མདོ་སྔགས་ཀྱི་ཆོས་དཔག་ཏུ་མེད་པ་
བསྒྱུར་བཤད་མཛད་ཅིང་། དེའི་ཚེ་ན་དངོས་པོའི་འབུལ་བ་མཐའ་ཡས་པ་བྱུང་བ་ཐམས་
ཅད་ཁྲོ་བུའི་བྱམས་ཆེན་གསེར་ཟངས་ལས་གྲུབ་པ་ཁྲུ་བརྒྱད་ཅུ་ཅན་ཕོ་བྲང་དང་བཅས་པ་
བཞེངས་པའི་རྒྱུར་ཕུལ། བྱམས་ཆེན་བཞེངས་ཟིན་ནས་སྐུ་གསུང་ཐུགས་རྡོ་རྗེ་གསུམ་གྱི་ངོ་
བོར་གཞུག་སྟེ་རབ་ཏུ་གནས་པར་མཛད་དོ། །སྤྱིར་པཎ་ཆེན་དེ་ཉིད་བོད་དུ་ལོ་གྲངས་བཅུ་
བཞུགས་ཏེ་བསྟན་འགྲོའི་མཛད་པ་དཔག་ཏུ་མེད་པ་བསྐྱངས་ཤིང༌། མཐར་སུས་ཀྱང་
གཤོལ་མ་ཐེབས་པར་ཁ་ཆེར་ཐེགས་ནས་དེར་བསྟན་པ་གཞིར་བཞེངས་སུ་མཛད་དེ་དགུང་
གྲངས་དགུ་བཅུ་རྩ་དགུ་རབ་བྱུང་བཞི་པའི་ཤིང་མོ་བྱའི་ལོ། ཕྱི་ལོ་༡༢༢༥ ལ་ངོ་མཚར་གྱི་
ལྟས་དཔག་པར་དཀའ་བ་དང་བཅས་ཏེ་དགའ་ལྡན་དུ་གཤེགས་སོ། །
དེ་ལ་འཕགས་བོད་གཉིས་སུ་མཁས་ཤིང་གྲུབ་པ་བརྙེས་པའི་སློབ་ཚོགས་བསམ་
གྱིས་མི་ཁྱབ་པ་བྱུང་བའི་ནང་ནས་འདུལ་བའི་སྡོམ་རྒྱུན་འཛིན་པའི་སློབ་མ་ནི། པཎ་ཆེན་
དབུས་སུ་ཕེབས་སྐབས་ཆུ་ཤུལ་སྲོག་མ་དགོན་དུ་ཉིན་ཅིག་ལ་མི་བཅུ་གཅིག་བསྙེན་པར་
184



རྒྱལ་བའི་བསྟན་པ་རིན་པོ་ཆེ་གངས་ཅན་གྱི་ལྗོངས་སུ་ཇི་ལྟར་བྱོན་ཚུལ།
རྫོགས་པའི་ནང་ནས་གྲོ་ཤུལ་ཁེར་གད་བྱང་ཆུབ་དཔལ་དང༌། གཙང་པ་རྡོ་རྗེ་དཔལ་གཉིས་
མཁན་བུའི་གཙོ་བོར་གྱུར། བྱང་ཆུབ་དཔལ་གྱིས་དགེ་འདུན་སྒང་དང༌། རྡོ་རྗེ་དཔལ་གྱིས་
སྙེ་མོ་ཚལ་མིག་ཅེས་པའི་ཆོས་སྡེ་བཙུགས། དེ་གཉིས་ལ་སློབ་མ་དབུ་མཛད་བསོད་ནམས་
དང༌། དཀོན་མཆོག་རྒྱལ་མཚན་གཉིས་བྱུང་སྟེ། ཆོས་ལུང་དང་བྱེ་རྫི་ང་གཉིས་དང་བཅས་
ཚོགས་སྡེ་ཆེན་པོ་བཞི་བྱུང་བ་ལས་འཕེལ་བ་དང་། ཡང་ཉང་སྟོད་རྒྱན་གོང་གི་གཙུག་ལག་
ཁང་དུ་ཁ་ཆེའི་པཎ་ཆེན་གྱིས་འཇམ་དབྱངས་ས་པཎ་བསྙེན་པར་རྫོགས་པ་ལས་ཀྱང་རྒྱ་ཆེར་
འཕེལ། ཁྱད་པར་དཔལ་མཚན་རྣམ་གཉིས་ལས་བྱང་ཆུབ་དཔལ་བའི་སྡོམ་རྒྱུན་ཐམས་ཅད་
མཁྱེན་པ་ཀརྨ་པ་ན་རིམ་ཡབ་སྲས་རྒྱུན་འཛིན་དང་བཅས་པ་རྣམས་ཀྱིས་བཞེས་པ་དང་། རྡོ་
རྗེ་དཔལ་བའི་སྡོམ་རྒྱུན་ངོར་ཆེན་རྡོ་རྗེ་འཆང་ཀུན་དགའ་བཟང་པོས་བཞེས་ཏེ་ཀར་ལུགས་
པ་དང་ས་ལུགས་པ་རྣམས་ལ་ད་ལྟའི་བར་དུ་དར་ཞིང་རྒྱས་པ་ཡིན་ལ། གཞན་ཡང་སྡོམ་
རྒྱུན་འདི་ལས་བསྟན་པ་ཕྱི་དར་གྱི་སྐབས་ཡོངས་སུ་གྲགས་པའི་སྐྱེས་མཆོག་མཁས་གྲུབ་
བགྲང་བ་ལས་འདས་པ་བྱོན་ཅིང་། ཁྱད་པར་རྩོད་དུས་ཀྱི་ཐམས་ཅད་མཁྱེན་པ་བུ་སྟོན་རིན་
ཆེན་གྲུབ་དང༌། རྗེ་ཙོང་ཁ་པ་ཆེན་པོས་ཀྱང་སྡོམ་རྒྱུན་འདི་ཉིད་བཞེས་པ་ཡིན་ཏེ། འགོས་
ལོ་གཞོན་ནུ་དཔལ་གྱིས་དེབ་སྔོན་ལས། ཐུབ་པའི་དབང་པོ་གཉིས་པ་རྗེ་བཙུན་ཙོང་ཁ་པ་
ཆེན་པོའི་ཡང་དགེ་སློང་གི་དངོས་པོ་ནི་པཎ་ཆེན་གྱི་བརྒྱུད་པ་ལས་བརྙེས་སོ། །ཞེས་
གསུངས། ཕྱིས་སུ་རྒྱལ་དབང་ལྔ་པ་ཆེན་པོས་ཀྱང་པཎ་ཆེན་གྱི་སྡོམ་རྒྱུན་རྒྱས་པར་མཛད་པ་
སོགས་མདོར་ན་ད་ལྟའི་བར་དུ་འདུལ་འཛིན་གསེར་རིའི་ཕྲེང་བ་ཚར་དུ་དངར་བ་བྱོན་པ་
རྣམས་ཀྱིས་དམ་ཆོས་འདུལ་བའི་བཤད་པ་དང་། ལག་ལེན་ཆེས་ཁྱད་པར་དུ་འཕགས་པས་
ས་ཆེན་པོའི་ཁྱོན་ཀུན་ཏུ་ཁྱབ་པར་མཛད་པ་ཡིན་ནོ། །
185



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་རྒྱལ་པོ་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཐུབ་བསྟན་མཛེས་པར་བྱེད་པའི་
རྒྱན་ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་ལས་བསྟན་པ་དེ་ཉིད་གངས་ཅན་གྱི་ལྗོངས་སུ་ཇི་ལྟར་
བྱོན་ཚུལ་སྤྱིར་བསྟན་པའི་སརྒ་སྟེ་གསུམ་པའོ།། །།
ཀ
-
1
186



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
བཞི་པ་ལུང་རྟོགས་བཤད་སྒྲུབ་ཀྱི་བཀའ་བབས་ཇི་ལྟར་བྱུང་ཚུལ་བྱེ་བྲག་ཏུ་སྨོས་
པ་ལ། དེ་ཡང་བསྟན་པ་དམ་པའི་ཆོས་ནི་ལུང་དང་རྟོགས་པ་གཉིས་ཀྱིས་བསྡུས་པ་ཡིན་
ལ། བསྟན་པ་དེ་དག་འཛིན་བྱེད་ཀྱི་ཐབས་ཀྱང་ལུང་གི་ཆོས་བཤད་ཉན་གྱིས་གཏན་ལ་ཕབ་
ཅིང་། རྟོགས་པའི་བསྟན་པ་ཐོས་དོན་སྒྲུབ་པའི་སྒོ་ནས་ལམ་བྱང་ཕྱོགས་སོ་བདུན་སོགས་
རང་རྒྱུད་ལ་ཉམས་སུ་ལེན་ཅིང་འཛིན་དགོས་པ་སྟེ། སློབ་དཔོན་དབྱིག་གཉེན་ཞབས་ཀྱིས།
སྟོན་པའི་དམ་ཆོས་རྣམ་གཉིས་ཏེ། །
ལུང་དང་རྟོགས་པའི་བདག་ཉིད་དོ། །
དེ་འཛིན་བྱེད་པར་སྨྲ་བྱེད་དང་། །
སྒྲུབ་པར་བྱེད་པ་ཁོ་ན་ཡིན། །
ཞེས་གསུངས་པ་ལྟར་རོ། །དེ་ལ་དང་པོ་བཤད་རྒྱུན་གྱི་བཀའ་བབས་ཟུར་ཙམ་བཤད་པ་
དང༌། སྒྲུབ་བརྒྱུད་ཀྱི་བཀའ་སྲོལ་བྱོན་ཚུལ་རྒྱས་པར་བཤད་པ་གཉིས་ཀྱི་དང་པོ་ནི། གངས་
ཅན་གྱི་ལྗོངས་སུ་སྔར་རྒྱལ་བའི་བསྟན་པ་རིན་པོ་ཆེ་དར་བ་ནས་བཟུང་ད་ལྟའི་བར་དུ་སྤྲུལ་
པའི་ལོ་པཎ་མཁས་གྲུབ་ཀྱི་སྐྱེས་མཆོག་ནམ་མཁའི་སྐར་ཚོགས་ལྟར་བྱོན་པ་རྣམས་ཀྱི་
ཐུགས་བསྐྱེད་དང་ཕྲིན་ལས་རྨད་དུ་བྱུང་བའི་མཐུ་ལས་དབུ་ཕར་འདུལ་མངོན་རྒྱུད་སྡེ་གོང་
འོག་སྟེ། གསུང་རབ་མདོ་རྒྱུད་དགོངས་འགྲེལ་དང་བཅས་པའི་བཤད་པའི་རྒྱུན་རིམ་པར་
སྤེལ་བ་ལས། དུས་ད་ལྟའང་རང་ཅག་རྣམས་ཀྱི་བསོད་ནམས་ཀྱི་དཔྱིད་དུ་ཚང་ལ་མ་ནོར་
བར་གནས་བཞིན་པ་འདི་དག་གི་བཤད་པའི་རྒྱུན་རྣམས་བྱོན་ཚུལ་ཞིབ་པར་གཞན་ལས་
རྟོགས་པར་བྱ་བ་ལས། འདིར་ཡི་གེ་མང་བར་དོགས་ཏེ་འབྲི་བར་མི་སྤོབས་ལ། འོན་ཏེ་སྙིང་
187



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
པོ་ལྟ་བུར་མཚོན་ན། བསྟན་པ་ཡོངས་རྫོགས་ཀྱི་བཤེས་གཉེན་ཆེན་པོ་འཇམ་མགོན་བློ་
གྲོས་མཐའ་ཡས་ཀྱིས་ཤེས་བྱ་མཛོད་ལས།
ཆོས་བློན་ཐོན་མི་བེ་རོ་སྐ་ཅོག་ཞང་། །
གནུབས་ཆེན་རིན་བཟང་རྔོག་ལོ་ས་སྐྱ་པ། །
བུ་སྟོན་བཤད་རྒྱུན་འདེགས་པའི་ཀ་ཆེན་བཅུ། །
བྱང་ཕྱོགས་ལྗོངས་འདིར་ཐུབ་པའི་ཕྲིན་ལས་ཅན། །
དེ་དག་བཀྲིན་ནམ་མཁས་གཞལ་དུ་མེད། །
ཕྱིས་ནས་བཤད་བཀའ་གཙོ་བོར་ས་དགེ་གཉིས། །
སྒྲུབ་བརྒྱུད་བཀའ་རྙིང་དག་ལ་བབས་ལྟར་སྣང་། །
རང་ལུགས་ཀུན་མཁྱེན་རང་བྱུང་རྒྱལ་བ་ནས། །
ནང་བརྟག་རྒྱུད་བླའི་བཤད་བཀའ་གཙོ་བོར་མཛད། །
གཞུང་ཆེན་བཀའ་བཞི་མི་བསྐྱོད་རྒྱལ་ལ་བབས། །
སྲས་བཅས་ལེགས་བཤད་ཉི་འོད་བརྡལ་བའི་རྒྱུན། །
དེང་སང་ན་ཡང་དོན་གྱིས་མ་ཆད་བཞུགས། །
འདུལ་བསྟན་རྒྱ་མཚོར་འཆད་རྩོམ་རླབས་ཕྲེང་ཅན། །
འཇམ་དཔལ་དབྱངས་དངོས་སྙིང་པོའི་མཚན་གྱིས་བསྐྱིལ། །
ཐུབ་བསྟན་སྒྲོན་མེ་འཕགས་ཞབས་གཉིས་པ་འོ། །
ཞེས་གསུངས་པ་ལྟར་རོ། །
488



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
གཉིས་པ་སྒྲུབ་བརྒྱུད་ཀྱི་བཀའ་སྲོལ་བྱོན་ཚུལ་རྒྱས་པར་བཤད་པ་ལ། དེ་ཡང་རྗེ་
གུ་ཎོས།
བོད་ཡུལ་སྒྲུབ་བརྒྱུད་ཤིང་རྟ་ཆེན་པོ་བརྒྱད། །
རྙིང་མ་བཀའ་གདམས་ལམ་འབྲས་བཀའ་བརྒྱུད་པ། །
ཤངས་པ་ཞི་བྱེད་སྦྱོར་དྲུག་བསྙེན་སྒྲུབ་བོ། ། །
ཞེས་གསུངས་པ་ལྟར་རིམ་བཞིན་འཆད་པ་ལས། དང་པོ་གསང་སྔགས་རྙིང་མ་ལ། སྔ་
འགྱུར་རྡོ་རྗེ་ཐེག་པའི་བསྟན་པ་རིན་པོ་ཆེ་ཇི་ལྟར་བྱུང་བའི་ཚུལ་བརྗོད་པ་དང༌། གསང་
སྔགས་ནང་རྒྱུད་སྡེ་གསུམ་གྱི་བསྟན་པའི་བབས་ཚུལ། ཕྱིས་ནས་སྤྲུལ་པའི་གཏེར་འབྱིན་
རིམ་པར་བྱོན་ཚུལ་བཅས་ལས། དང་པོ་ནི། སྤྱིར་གསང་སྔགས་ཀྱི་ཐེག་པ་སྔ་འགྱུར་དང་།
ཕྱི་འགྱུར་གྱི་དབང་ལས་རྙིང་མ་དང་གསར་མ་ཞེས་གཉིས་སུ་འབྱེད་པའི་དང་པོ་སྟེ། དེ་ཡང་
ཐོག་མར་སྤྱན་རས་གཟིགས་དབང་སྲོང་བཙན་སྒམ་པོའི་རིང་ལ་རྒྱ་བོད་ཀྱི་ལོ་པཎ་རྣམས་
ཀྱིས་ཐུགས་རྗེ་ཆེན་པོའི་མདོ་རྒྱུད་སོགས་མང་དུ་བསྒྱུར་པ་དང༌། རྒྱལ་པོས་སློབ་མ་སྐལ་པ་
དང་ལྡན་པ་རྣམས་ལ་གསང་སྔགས་ཀྱི་ལྷ་ཞི་ཁྲོ་རྣམས་ཀྱི་གདམས་ངག་སྣ་ཚོགས་པ་ཞིག་
བསྟན་པས། དུས་དེར་དངོས་གྲུབ་ཐོབ་པའི་སྐྱེས་བུའང་མང་དུ་བྱུང་བ་ནས་གསང་སྔགས་
སྔ་འགྱུར་གྱི་དབུ་བཟུང་བ་ཡིན་ལ། དེའི་རྗེས་སུ་སྔར་ཇི་སྐད་བསྟན་པ་ལྟར་འཇམ་པའི་
དབྱངས་ཀྱི་རྣམ་སྤྲུལ་མངའ་བདག་ཁྲི་སྲོང་ལྡེའུ་བཙན་གྱི་ཐུགས་བསྐྱེད་རྨད་དུ་བྱུང་ཞིང་
གཞལ་དུ་མེད་པའི་བཀྲིན་ལ་བརྟེན་ནས་ཟ་ཧོར་གྱི་མཁན་པོ་ཤཱནྟ་རཀྵི་ཏ་དང༌། གྲུབ་པའི་
སློབ་དཔོན་ཀུན་གྱི་གཙུག་རྒྱན་མགོན་པོ་འོད་དཔག་མེད་རྡོ་རྗེ་སློབ་དཔོན་གྱི་སྐུར་བཞེངས་
189



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
པ་སངས་རྒྱས་གཉིས་པ་པདྨ་ཀ་ར་བོད་དུ་སྤྱན་དྲངས་ཏེ་རྒྱལ་བསྟན་ཡོངས་སུ་རྫོགས་པ་
དར་ཞིང་རྒྱས་པར་གྱུར་ཏོ། །དེ་ཡང་སློབ་དཔོན་ཆེན་པོ་འདི་ནི། འཇམ་དཔལ་སྒྱུ་འཕྲུལ་དྲྭ་
བ་ལས།
དཔལ་ལྡན་སངས་རྒྱས་པདྨ་སྐྱེས། །
ཀུན་མཁྱེན་ཡེ་ཤེས་མཛོད་འཛིན་པ། །
རྒྱལ་པོ་སྒྱུ་འཕྲུལ་སྣ་ཚོགས་འཆང་། །
ཆེ་བ་སངས་རྒྱས་རིགས་སྔགས་འཆང། །
ཞེས་ལུང་གིས་བསྟན་པ་ཡིན་ལ། དོན་དུ་དེ་བཞིན་གཤེགས་པ་ཐམས་ཅད་ཀྱི་གསུང་རྡོ་རྗེའི་
བདག་ཉིད་སངས་རྒྱས་འོད་དཔག་ཏུ་མེད་པའི་རྣམ་པར་རོལ་པ་སྟེ། དེ་ཡང་གདུལ་བྱའི་
སྐལ་པ་དང་དབང་པོའི་ཁྱད་པར་གྱིས་རྣམ་པར་ཐར་པའི་ཚུལ་ལ་ཕུར་པ་བཀའ་མའི་ལོ་
རྒྱུས་སོགས་ཐ་དད་པ་ཅི་རིགས་ཤིག་མཆིས་པ་ལས། འདིར་གཏེར་མའི་ཕྱོགས་སོགས་
ཡོངས་གྲགས་སུ་བརྫུས་སྐྱེས་ཀྱི་རྣམ་ཐར་ཁོ་ན་འབྱུང་བ་ལྟར་ན། ནུབ་ཕྱོགས་ཨོ་རྒྱན་གྱི་
ཡུལ་སྲིན་ཡུལ་དང་ཐག་ཉེ་བའི་རྒྱ་མཚོའི་གླིང་དུ། སངས་རྒྱས་ཀྱི་བྱིན་རླབས་ལས་བྱུང་བའི་
པདྨའི་སྡོང་པོ་ཁ་དོག་སྣ་ཚོགས་པའི་སྦུབས་སུ་བདེ་ལྡན་ཞིང་གི་མགོན་པོའི་ཐུགས་ཀ་ནས་
གསེར་གྱི་རྡོ་རྗེ་ཧཱུས་མཚན་པ་ཞིག་སྤྲོས་པ་ལས་ཁྱེའུ་ཆུང་ལོ་བརྒྱད་པའི་ན་ཚོད་མཚན་དང་
དཔེ་བྱད་ཀྱིས་བརྒྱན་པ། རྡོ་རྗེ་དང་པདྨ་འཛིན་པ་ཞིག་ཏུ་སྤྲུལ་ཏེ། ལྷ་དང་མཚོ་གླིང་གི་
མཁའ་འགྲོ་མ་རྣམས་ལ་ཟབ་མོའི་ཆོས་སྟོན་པར་མཛད་དེ་བཞུགས་པ། དེའི་ཚེ་ཡུལ་དེའི་
རྒྱལ་པོ་ཨིནྡྲ་བོ་དྷི་ལ་སྲས་མེད་པས་དཀོན་མཆོག་མཆོད་ཅིང་དཀོར་མཛོད་སྦྱིན་པ་བཏང་
190



བ
བརྒྱད་ཀྱི་བཀའ་སྲོལ་བྱོན་ཚུལ།
/
བས་ཟད་དེ་རྒྱ་མཚོའི་གླིང་ནས་ཡིད་བཞིན་གྱི་ནོར་བུ་བླངས། ཚུར་བྱོན་པའི་ལམ་ཁར་ཆོས་
བློན་ཏྲིག་ན་འཛིན་གྱིས་ཐོག་མར་མཇལ། དེ་ནས་རིམ་གྱིས་རྒྱལ་པོས་མཇལ་ཏེ་སྲས་ཀྱི་
སྐལ་པར་བྱས་ལ་ཕོ་བྲང་དུ་སྤྱན་དྲངས། པདྨ་འབྱུང་གནས་དང་། མཚོ་སྐྱེས་རྡོ་རྗེ་ཞེས་
མཚན་གསོལ་ཏེ་རིན་པོ་ཆེའི་ཁྲིར་མངའ་གསོལ། མཁའ་འགྲོ་འོད་འཆང་མ་ཁབ་ཏུ་བཞེས་
ཤིང་གདུལ་བྱ་དཔག་ཏུ་མེད་པ་སྨིན་པར་མཛད། ཨོ་རྒྱན་གྱི་རྒྱལ་སྲིད་ཆོས་བཞིན་དུ་
བསྐྱངས་པའི་ཚེ་ན་རྒྱལ་པོ་ཐོར་ཅོག་ཅན་དུ་གྲགས། འོན་ཏེ་རྒྱལ་སྲིད་བཟུང་བས་གཞན་
དོན་རླབས་ཆེན་མི་འགྲུབ་པར་དགོངས་ནས་ཡབ་ལ་ཞུས་ཀྱང་མ་གནང་བར་རྩེད་མོའི་གར་
མཛད་པས་རྩེ་གསུམ་ཤོར་བའི་བརྫུ་བག་གིས་བདུད་བློན་གྱི་བུ་དབྱིངས་སུ་སྤར། དེའི་
ཁྲིམས་ཀྱིས་དུར་ཁྲོད་དུ་སྤྲུགས་པས། བསིལ་བའི་ཚལ་དང་། དགའ་བའི་ཚལ། སོ་ས་གླིང་
རྣམས་སུ་བརྟུལ་ཞུགས་ཀྱི་སྤྱོད་པ་མཛད་པ་ན་མཁའ་འགྲོ་བདུད་འདུལ་མ་དང་ཞི་བ་འཚོས་
དབང་བསྐུར་བྱིན་གྱིས་བརླབས། དུར་ཁྲོད་ཀྱི་མཁའ་འགྲོ་རྣམས་དབང་དུ་བསྡུས་པའི་ཚེ་
ཤཱནྟ་རཀྵི་ཏ་ཞེས་གྲགས། དྷ་ན་ཀོ་ཤའི་མཚོ་གླིང་དུ་བྱོན་ཏེ་གསང་སྔགས་མཁའ་འགྲོའི་བརྡ་
སྐད་ཀྱིས་བསྒྲུབས་པས་མཚོ་གླིང་གི་མཁའ་འགྲོ་དབང་དུ་འདུས། རྩུབ་འགྱུར་ཚལ་དུ་སྤྱོད་
པ་མཛད་པས་རྡོ་རྗེ་ཕག་མོས་ཞལ་བསྟན་ཏེ་བྱིན་གྱིས་བརླབས། རྒྱ་མཚོའི་ཀླུ་དང་བར་སྣང་
གི་གཟའ་སྐར་ཐམས་ཅད་དམ་ལ་བཏགས། གནས་གསུམ་གྱི་དཔའ་བོ་མཁའ་འགྲོ་མ་
རྣམས་ཀྱིས་དངོས་གྲུབ་སྩལ་ཏེ་མཚན་རྡོ་རྗེ་དྲག་པོ་སྩལ་དུ་གསོལ། དེ་ནས་ཟ་ཧོར་གྱི་ཡུལ་
དུ་བྱོན་ཏེ་སློབ་དཔོན་པྲ་བྷ་ཧ་སྟི་ལས་རབ་ཏུ་བྱུང་སྟེ་མཚན་ཤཱཀྱ་སེངྒེར་གྲགས། ཡོ་གའི་
རྒྱུད་རྣམས་ཚར་བཅོ་བརྒྱད་གསན་པས་དེ་ཉིད་དུ་ལྷ་རྣམས་ཀྱི་ཞལ་མཐོང་། རིག་འཛིན་
ཆེན་པོ་བརྒྱད་ལས་སྒྲུབ་པ་སྡེ་བརྒྱད། སངས་རྒྱས་གསང་བ་ལས་སྒྱུ་འཕྲུལ། ཤྲཱི་སིང་ཧ་
191



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
གསོལ། རྒྱལ་པོ་མྱ་ངན་མེད་པ་འདུལ་བའི་སླད་དགེ་སློང་དབང་པོའི་སྡེ་ཞེས་བྱ་བར་སྤྲུལ་
ཏེ་ཕྱིར་མི་ལྡོག་པའི་དད་པ་ལ་སྦྱར་ནས། རྒྱལ་པོ་དེས་འཛམ་བུ་གླིང་དུ་ནུབ་གཅིག་ལ་དེ་
བཞིན་གཤེགས་པའི་རིང་བསྲེལ་གྱི་སྙིང་པོ་ཅན་གྱི་མཆོད་རྟེན་བྱེ་བ་བཞེངས། གཞན་ཡང་
དགྱེས་རྡོར་གྱི་རྒྱུད་སྤྱན་འདྲེན་པ་པོ་སློབ་དཔོན་མཚོ་སྐྱེས། བྲམ་ཟེ་ས་ར་ཧ། ཌོམྦི་པ། བི་རཱུ་
པ། ནག་པོ་སྤྱོད་པ་ཆེན་པོ་ལ་སོགས་པའི་སྐུའི་བཀོད་པ་དང་མཚན་གྱི་རྣམ་གྲངས་དུ་མའང་
བསྟན་ཅིང་སྐུ་ལ་རྫོགས་པ་ལ་སོགས་དུར་ཁྲོད་ཆེན་པོ་རྣམས་སུ་བྱོན་ཏེ་མཁའ་འགྲོ་མ་
རྣམས་ལ་གསང་སྔགས་ཀྱི་ཆོས་བསྟན། ཕྱི་ནང་གྱི་དྲེགས་པ་ཅན་ཐམས་ཅད་ཀྱི་སྲོག་སྙིང་
བླངས་ནས་བསྟན་སྲུང་དུ་བསྐོས་པ་ལ་སོགས་པ་མཛད་པའི་ཚེ་མཚན་ཉི་མ་འོད་ཟེར་དུ་
གྲགས། རྡོ་རྗེ་གདན་དུ་མུ་སྟེགས་ཀྱི་སྟོན་པ་ལྔ་བརྒྱས་བསྟན་པ་ལ་རྒོལ་བ་རྩོམ་པའི་ཚེ་རྩོད་
པ་དང་ནུས་པ་འགྲན་པས་སློབ་དཔོན་ཉིད་རྒྱལ། དེ་རྣམས་ཀྱིས་ངན་སྔགས་བསྒྲུབས་པའི་
ཚེ་མཁའ་འགྲོ་བདུད་འདུལ་མས་ཕུལ་བའི་དྲག་སྔགས་ཀྱིས་ཕྱིར་བཟློག་སྟེ་ཐོག་ཆེན་ཕབ་
ནས་སྟོན་པ་རྣམས་བསྒྲལ། གྲོང་ཁྱེར་མེར་བསྲེགས། ལྷག་མ་རྣམས་སངས་རྒྱས་ཀྱི་བསྟན་
པ་ལ་བཙུད་ནས་ཆོས་ཀྱི་རྒྱལ་མཚན་དགུང་དུ་བསྒྲེངས་པའི་ཚེ་སེངྒེ་སྒྲ་སྒྲོག་ཏུ་གྲགས་
པའོ། །
དེ་ནས་བལ་ཡུལ་ཡང་ལེ་ཤོད་ཀྱི་བྲག་ཕུག་ཏུ་བལ་པོའི་རྒྱལ་པོ་དགེ་འཛིན་གྱི་
སྲས་མོ་བལ་མོ་ཤཱཀྱ་དེ་བ་སྒྲུབ་རྟེན་མཛད་ནས་དཔལ་ཡང་དག་གི་སྒོ་ནས་སྒྲུབ་པ་མཛད་
པས་ཡབ་ཡུམ་གཉིས་མཆོག་གི་དངོས་གྲུབ་བརྙེས་ཏེ་ཕྱག་རྒྱ་ཆེན་པོའི་རིག་འཛིན་གྱི་སྐུར་
བཞུགས་པའི་ཚུལ་བསྟན། གཞན་ཡང་དུས་སྐབས་ཅི་རིགས་སུ་འཛམ་བུ་གླིང་གི་ཡུལ་ཕྲན་
ཐམས་ཅད་དུ་མཚན་དང་སྐུའི་བཀོད་པ་སྒྱུ་འཕྲུལ་དྲྭ་བའི་རྣམ་རོལ་དུ་བསྟན་ནས་གང་
193



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
འདུལ་གྱི་འཕྲིན་ལས་སྣ་ཚོགས་པས་མི་དང་མི་མིན་གྱི་གདུལ་བྱ་ས་ཆེན་པོའི་རྡུལ་དང་
མཉམ་པ་ཞིག་སྨིན་ཅིང་གྲོལ་བར་མཛད་པ་ཡིན་ལ། ཁྱད་པར་དུ་ཡང་བོད་ཁ་བ་ཅན་གྱི་
གདུལ་བྱ་རྣམས་འདུལ་བ་ལ་ཐོག་མར་བོད་ཀྱི་འདྲེ་སྲིན་གདུག་པ་ཅན་ཐམས་ཅད་བཀའ་
བཏགས་ཕྱག་རྒྱའི་དམ་འོག་ཏུ་བཅུག་སྟེ་རྒྱལ་བསྟན་ཡོངས་སུ་རྫོགས་པ་སྤེལ་བ་ལ་ཐུགས་
བསྐྱེད་དང་དམ་བཅའ་དུས་སུ་སོན་པ་ན། མཁན་པོ་བོ་དྷི་སཏྭས་ཇི་ལྟར་ལུང་བསྟན་པ་
བཞིན། འཇམ་པའི་དབྱངས་དངོས་མངའ་བདག་ཁྲི་སྲོང་ལྡེའུ་བཙན་གྱིས་སློབ་དཔོན་ཆེན་
པོ་པདྨ་སམྦྷ་ཝ་དེ་ཉིད་སྤྱན་འདྲེན་པའི་སླད་དུ། སྣ་ནམ་རྡོ་རྗེ་བདུད་འཇོམས་ལ་སོགས་པ་
ཕོ་ཉར་བརྫངས་པ་སློབ་དཔོན་གྱིས་མཁྱེན་ཏེ་མང་ཡུལ་གུང་ཐང་དུ་ཡུད་ཙམ་ལ་ཕེབས་ནས་
མཇལ། རྒྱལ་པོས་བསྐུར་བའི་ཕྱག་རྟེན་གྱི་གསེར་རྣམས་མངའ་རིས་ཕྱོགས་སུ་གཏོར་ཏེ་
བོད་དུ་གསེར་གྱི་འདོད་རྒུ་འབྱུང་བའི་རྟེན་འབྲེལ་མཛད། དེ་ནས་སློབ་དཔོན་གྱིས་སྐྱིད་
གྲོང་ནས་ཚུར་བྱོན་ཏེ་རིམ་པར་མངའ་རིས་དང་། དབུས་གཙང་། འདོད་ཁམས་ཡན་གྱི་བོད་
ཡུལ་མ་ལུས་པར་རྫུ་འཕྲུལ་གྱི་བཀོད་པས་ཞབས་ཀྱིས་བཅག་ནས། བརྟན་མ་བཅུ་གཉིས།
མགུར་ལྷ་བཅུ་གསུམ། དགེ་བསྙེན་ཉེར་གཅིག་གཙོ་བོར་གྱུར་པའི་མི་མ་ཡིན་མཐུ་བོ་ཆེ་
ཐམས་ཅད་དམ་ལ་བཏགས་ཤིང་སྲོག་སྙིང་བླངས། བྲག་དམར་འོམ་བུ་ཚལ་དུ་མངའ་
བདག་དང་མཇལ་འཛོམས་མཛད། དེའི་རྗེས་སུ་བོ་དྷི་སཏྭས་ས་དཔྱད་མཛད་ཅིང་། སློབ་
དཔོན་ཆེན་པོས་ཧས་པོ་རིར་བྱོན་ནས་ལྷ་སྲིན་ཐམས་ཅད་བཀའ་འོག་ཏུ་བསྡུས་ཏེ་འདི་སྐད་
ཉོན་ཅིག་པད་འབྱུང་བཀའ་ལ་ལྷ་འདྲེ་ཉོན། །
འཇིག་རྟེན་ཁམས་ན་མཚུངས་མེད་སྤྲུལ་པའི་སྐུ། །
194



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
མངལ་གྱིས་མ་གོས་མཚོ་སྐྱེས་རྡོ་རྗེ་ཡིན། །
ལུས་ལ་གང་གིས་མི་ཚུགས་འཆི་མེད་ཐོབ། །
ཅེས་སོགས་དཔལ་གྱི་མགུར་ལས་དྲེགས་པ་ཟིལ་གནོན་གྱི་ཐ་ཚིག་དང་། ནམ་མཁར་རྡོ་
རྗེའི་གར་འགྲོས་ཀྱིས་ས་གཞི་བྱིན་གྱིས་བརླབས། ཨོ་ཏནྟ་པུ་རིའི་གཙུག་ལག་ཁང་ལ་དཔེ་
བླངས་ཏེ་རི་རབ་གླིང་བཅུ་གཉིས་ཉི་ཟླ་ལྕགས་རི་དང་བཅས་པའི་ཚུལ་དུ་ཡོད་པ་དཔལ་
བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་བཞེངས་ཏེ་མཁན་སློབ་གཉིས་
ཀྱིས་རབ་ཏུ་གནས་པར་མཛད། མཁན་སློབ་དེ་དག་དང༌། སློབ་དཔོན་བི་མ་ལ་མི་ཏྲ། ཤཱནྟི་
གནྡྷ། དྷརྨ་ཀཱིརྟི་སོགས་པཎ་ཆེན་བརྒྱ་རྩ་བརྒྱད་དུ་གྲགས་པ་རྣམས་དང་། བོད་ཀྱི་སྐད་
གཉིས་སྨྲ་བའི་དབང་ཕྱུག་བེ་རོ་ཙ་ན་དང་། སྐ་ཅོག་ལ་སོགས་པ་རྣམས་ཀྱིས་འདུལ་བ་དང༌།
ཐེག་པ་ཆེ་ཆུང་གི་མདོ་སྡེ་མཐའ་དག་དང༌། དགོངས་འགྲེལ་གྱི་བསྟན་བཅོས་གཙོ་ཆེ་བ་
རྣམས་བསྒྱུར་བཤད་ཀྱིས་གཏན་ལ་ཕབ། གསང་སྔགས་ཀྱི་ཆོས་བསྒྱུར་བཤད་ནི་ཤིན་ཏུ་
གསང་སྟེ་ལྐོག་ཆོས་སུ་མཛད། དེ་ཡང་སློབ་དཔོན་ཆེན་པོས་གདུལ་བྱ་ཐུན་མོང་བའི་སྣང་
ངོར་བསམ་ཡས་སུ་མན་ངག་ལྟ་བའི་ཕྲེང་བ་སོགས་གསུངས། ཐུན་མོང་མ་ཡིན་པའི་སྐལ་
པ་དང་ལྡན་པ་རྗེ་འབངས་གྲོགས་ལྔ་ལ་སོགས་པ་རྣམས་ལ་སྒྲུབ་པ་སྡེ་བརྒྱད་ཞི་བ་དང་ཁྲོ་
བོའི་ལས་ཁ་ཚར་དང་བཅས་པ་རྣམས་དང་། འོད་གསལ་རྫོགས་པ་ཆེན་པོ་དམ་ཆོས་ཀུན་
གྱི་ཡང་སྙིང་བཅུད་དུ་དྲིལ་བ་བླ་མ་ཞི་དྲག་གི་གདམས་སྐོར་ལ་སོགས་པ་སྨིན་གྲོལ་གྱི་
གདམས་པ་བསམ་གྱིས་མི་ཁྱབ་པ་སྩལ། གདམས་ངག་ཕལ་མོ་ཆེ་དུས་སྐབས་དེར་སྤེལ་
བའི་གནས་དང་དགོས་པ་མེད་པར་གཟིགས་ནས་མ་འོངས་པའི་འགྲོ་བ་མཐའ་ཡས་པ་ལ་
དགོངས་ཏེ་ཕྱོགས་བཞི་དབུས་ལྔའི་གཏེར་ཁ་ཆེན་པོ་ལྔ་ཡིས་མཚོན་མིང་ཅན་བྱེ་བ་མིང་མེད་
195



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གྲངས་ལས་འདས་པ་སྦས་ཤིང་རྒྱ་རིམ་པ་བདུན་གྱིས་བཏབ། དེ་རྣམས་མ་འོངས་པར་
འདོན་པའི་དུས། འདོན་པ་པོ་གང་ཟག ལས་ཅན་ཆོས་བདག་སོགས་ལུང་བསྟན་རེ་རེ་
བཞིན་སྩལ། མཆིམས་ཕུ་དང་། ཡེར་པ། ཆུ་བོ་རི་སྟེ་སྒོམ་གྲྭ་ཆེན་པོ་གསུམ་བཙུགས།
གཞན་ཡང་རྫུ་འཕྲུལ་གྱི་རོལ་པས་བོད་ཀྱི་ས་གནས་རྟ་རྨིག་ཙམ་ཡང་མ་ལུས་པར་ཞབས་
ཀྱིས་བཅགས་ཤིང་། གངས་བྲག་རི་མཚོ་ཐམས་ཅད་སྒྲུབ་གནས་སུ་བྱིན་གྱིས་བརླབས།
སྐལ་ལྡན་རྣམས་ལ་གདམས་པ་སྩལ་བས་མཆིམས་ཕུའི་སྒྲུབ་ཆེན་ཉེར་ལྔ། ཡང་རྫོང་གི་
རྟོགས་ལྡན་ང་ལྔ། ཡེར་པ་དང་ཆུ་བོ་རིའི་འོད་ལུས་གྲུབ་པ་བརྒྱ་དང་བརྒྱད་རེ། ཤེལ་བྲག་
གི་སྔགས་པ་སུམ་ཅུ། འོད་སྐུར་གཤེགས་པའི་མཁའ་འགྲོ་ཉེར་ལྔ་སོགས་གྲུབ་པ་ཐོབ་པ་
གྲངས་ལས་འདས་པ་བྱུང་བ་སོགས་གངས་ཅན་གྱི་འགྲོ་ལ་བཀའ་དྲིན་གྱི་གོ་སྐབས་ནམ་
མཁའི་ཁམས་སུའང་མི་ཤོང་བར་གྱུར་ཏོ། །
གཉིས་པ་གསང་སྔགས་ནང་རྒྱུད་སྡེ་གསུམ་གྱི་བསྟན་པའི་བབས་ཚུལ་ལ། རྒྱུད་མཱ་
ཧ་ཡོ་ག ལུང་ཨ་ནུ་ཡོ་ག རྫོགས་པ་ཆེན་པོ་ཨ་ཏི་ཡོ་ག་གསུམ་ལས། དང་པོ་ལ། རྒྱུད་སྡེ་
དང་སྒྲུབ་སྡེ་གཉིས་ཀྱི་དང་པོ། ཏན་ཆེན་པོ་སྡེ་བཅོ་བརྒྱད་ཀྱི་སྤྱིའམ་རྩ་བར་གྱུར་པ་རྡོ་རྗེ་
སེམས་དཔའ་སྒྱུ་འཕྲུལ་དྲྭ་བ་གསང་བ་སྙིང་པོའི་སྐོར་སྒྱུ་འཕྲུལ་སྡེ་བརྒྱད་རྣམས་སློབ་དཔོན་
བི་མ་ལས་རྨ་རིན་ཆེན་མཆོག་ལ་བཤད་ཅིང་བསྒྱུར། རྨོས་གཙུག་རུ་རིན་ཆེན་གཞོན་ནུ་དང་
ཀྱེ་རེ་མཆོག་སྐྱོང་གཉིས་ལ་བཤད་དེ་རིམ་པར་བརྒྱུད། ཡང་སློབ་དཔོན་པདྨས་གཉགས་ཛྙཱ་
ན་ཀུ་མཱ་ར་ལ་གསུངས། དེས་སོག་པོ་དཔལ་གྱི་ཡེ་ཤེས། དེས་གནུབས་ཆེན་སངས་རྒྱས་ཡེ་
ཤེས། དེ་ལས་རིམ་པར་མཁས་ཤིང་གྲུབ་པའི་སློབ་དཔོན་དུ་མས་ཉན་བཤད་སྒོམ་སྒྲུབ་
ཀྱིས་གཏན་ལ་ཕབ་སྟེ་བསྟན་པ་བསྐྱངས་པ་ཡིན་ལ། གཞན་ཡང་སློབ་དཔོན་སངས་རྒྱས་
196



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
གསང་བས་གངས་ཏི་སེ་རུ་དབས་འཇམ་དཔལ་དང༌། བྲན་ཀ་མུཀྟི་སོགས་ལ་གསང་སྙིང་གི་
སྐོར་རྣམས་བཤད། དེ་བཞིན་དུ་གསང་བ་འདུས་པ་སློབ་དཔོན་རྡོ་རྗེ་བཞད་པའི་ལུགས་
དང་། སངས་རྒྱས་མཉམ་སྦྱོར་ཀུ་ཀུ་རཱ་ཛ་དང་། ཧཱུཾ་ཀ་རའི་བཀའ་སྲོལ་སོགས་རིམ་བཞིན་
དར་བར་གྱུར་ཏོ། །
གཉིས་པ་སྒྲུབ་སྡེའི་སྐོར་ལ། སྤྱིར་གཤེད་སྐོར་རྣམས་ནི་སློབ་དཔོན་ཤཱནྟི་གནྟས་
བོད་དུ་དར་བར་མཛད། བདུད་རྩིའི་སྐོར་སློབ་དཔོན་བི་མ་ལས་གཉགས་ཛྙཱ་ན་ཀུ་མ་ར་
སོགས་ལ་བསྟན་ཅིང་དར་བ་ཡིན་ལ། གཞན་རྣམས་ཕལ་ཆེར་སློབ་དཔོན་པདྨ་ཁོ་ནས་དར་
ཞིང་རྒྱས་པར་མཛད་དོ། །ཁྱད་པར་རྗེ་འབངས་རྣམས་ལ་སྒྲུབ་སྡེ་ཆེན་པོ་བརྒྱད་ཕྱི་ནང་
གསང་བའི་དཀྱིལ་འཁོར་དུ་དབང་བསྐུར་བའི་རིམ་པ་རྣམས་རྫོགས་པར་མཛད་ཅིང་། སོ་
སོའི་མེ་ཏོག་ཕོག་པའི་ལྷའི་སྒྲུབ་ཐབས་དང་མན་ངག་གནང་བ་ཉམས་སུ་བླངས་པས་ལྷ་སོ་
སོའི་ཞལ་གཟིགས་ཤིང་དངོས་གྲུབ་རྣམ་པ་གཉིས་ལ་མངའ་བརྙེས་པར་གྱུར་ཏོ། །
གཉིས་པ་ལུང་ཨ་ནུ་ཡོ་ག་ནི། མདོ་དགོངས་པ་འདུས་པ་སོགས་ཨ་ནུ་ལུང་གི་མདོ་
བཞི་དང་། དེའི་ལམ་རིམ་འདུས་པ་མདོའི་དབང་བཤད་མན་ངག་དང་བཅས་པ་སོགས་
བལ་པོའི་སློབ་དཔོན་བ་སུ་དྷ་ར་དང༌། གྲུ་ཤའི་སློབ་དཔོན་ཆེ་བཙན་སྐྱེས་སོགས་ལས་
གནུབས་ཆེན་སངས་རྒྱས་ཡེ་ཤེས་ལ་བབས། གནུབས་ལ་ཐུགས་ཟིན་གྱི་སྲས་བཞི་དང་།
ཁྱད་པར་སྐུའི་སྲས་ཡོན་ཏན་རྒྱ་མཚོ་དང་། སོ་ཡེ་ཤེས་དབང་ཕྱུག་གཉིས་ལས་རིམ་པར་ལྷ་
རྗེ་ཟུར་པོ་ཆེ་ཤཱཀྱ་འབྱུང་གནས། ཟུར་ཆུང་ཤེས་རབ་གྲགས་པ། གསང་བདག་སྒྲོ་ཕུག་པ་སྟེ་
ཟུར་པ་མེས་དབོན་གསུམ་ཞེས་འཇིག་རྟེན་ན་སྙན་པར་གྲགས་པའི་གདུང་རྒྱུད་སློབ་རྒྱུད་
197



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
མཐའ་ཡས་པར་བྱོན་པ་རྣམས་ལས་བརྒྱུད་ཅིང་འཕེལ་བ་ཡིན་ནོ། །
གསུམ་པ་རྫོགས་པ་ཆེན་པོ་ཨ་ཏི་ཡོ་ག་ལ་སྡེ་གསུམ་གྱི་དང་པོ། སེམས་ཀློང་གི་སྡེ་
གཉིས་ནི། བོད་ཀྱི་སྐད་གཉིས་སྨྲ་བའི་དབང་ཕྱུག་ལོ་ཆེན་བེ་རོ་ཙ་ན་ལ་ཆོས་རྒྱལ་ཁྲི་སྲོང་
ལྡེའུ་བཙན་གྱིས་བསྐུལ་བ་བཞིན། དཀའ་བ་དཔག་ཏུ་མེད་པ་ཁྱད་དུ་བསད་ནས་རྒྱ་གར་དུ་
བརྟོལ། རིག་འཛིན་ཆེན་པོ་ཤྲཱི་སིང་ཧ་དང་མཇལ་ཏེ་རྩོལ་མེད་ཀྱི་ཐེག་པ་ཞུས་པས་རྫོགས་
པ་ཆེན་པོའི་སེམས་སྡེ་བཅོ་བརྒྱད། རྒྱུད་སྡེ་དྲུག་ཅུའི་དབང་མན་ངག་ཐམས་ཅད་དང་།
འབྲས་བུ་རང་ཆས་སུ་སྟོན་པ་ཀློང་སྡེ་དཀར་ནག་ཕྲ་གསུམ་སོགས་གནང་། སློབ་དཔོན་ཆེན་
པོ་དགའ་རབ་རྡོ་རྗེ་ལས་རྫོགས་པ་ཆེན་པོ་འབུམ་ཕྲག་དྲུག་ཅུ་རྩ་བཞིའི་དོན་བརྒྱུད་ཐོབ་
ཅིང་། དེ་ཉིད་དུ་རྟོགས་གྲོལ་དུས་མཉམ་གྱི་དངོས་གྲུབ་བརྙེས་སོ། །དེ་ནས་བེ་རོས་རྐང་
མགྱོགས་ཀྱི་གྲུབ་པ་ལ་བརྟེན་ནས་བྱོན་པ་དང་། བཙད་པོ་ལ་ལྐོག་ཆོས་སུ་གསུངས་ཤིང་།
སེམས་སྡེ་སྔ་འགྱུར་ལྔ་བསྒྱུར། ཕྲ་མ་ལ་བརྟེན་ནས་རེ་ཞིག་རྒྱལ་མོ་ཚ་བ་རོང་དུ་བྱོན་དགོས་
པ་བྱུང་། དེར་མགོན་པོའི་དགོན་པར་གཡུ་སྒྲ་སྙིང་པོ། ཚ་རོང་སྟག་རྩེ་མཁར་དུ་གསང་སྟོན་
ཡེ་ཤེས་བླ་མ། སྟོང་ཁུང་རོང་གི་བྲག་དམར་དགོན་རྫོང་དུ་སྤང་རྒན་སངས་རྒྱས་མགོན་པོ།
དབུས་སུ་གཉགས་ཛྙཱ་ན་དང་། ལི་བཟའ་ཤེས་རབ་སྒྲོན་མ་ལ་རྫོགས་པ་ཆེན་པོའི་ཆོས་
གསུངས་པ་རྣམས་ལ་རིམ་པ་ལྔར་གྲགས་ཤིང་། དེ་དག་དང་ཁྱད་པར་སྤང་རྒན་མི་ཕམ་
མགོན་པོ་ལས་བརྒྱུད་ཅིང་རིམ་པར་མཆེད་དེ་སེམས་ཀློང་གི་གདམས་པས་ཀུན་ཏུ་བཟང་
པོའི་རྒྱལ་སྲིད་མཐའ་ཡས་པ་བསྐྲུན་པར་མཛད་དོ། །
གསུམ་པ་མན་ངག་སྡེའི་མཆོག་ཏུ་ཟབ་པ་སྙིང་ཐིག་གི་སྐོར་ནི། པཎ་ཆེན་ལྔ་
198



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
བརྒྱའི་གཙུག་རྒྱན་འཇའ་ལུས་རྡོ་རྗེའི་སྐུ་བརྙེས་པ་སློབ་དཔོན་བི་མ་ལ་མི་ཏྲ་བོད་དུ་བྱོན་ཏེ།
ཉང་བན་ཤའི་སྤྱན་ཅན་ཏིང་འཛིན་བཟང་པོ་ལ་རྫོགས་པ་ཆེན་པོའི་མན་ངག་སྡེའི་གདམས་
པ་སྩལ་བས་ཉང་བན་འོད་དུ་དེངས། གཡུ་སྒྲས་ལོ་ཙཱ་བྱས་ཏེ་སེམས་སྡེ་ཕྱི་འགྱུར་བཅུ་
གསུམ་བསྒྱུར། ཉང་ཏིང་འཛིན་བཟང་པོ་ལས་རིམ་པར་དབས་བློ་གྲོས་དབང་ཕྱུག་དང་།
གནས་བརྟན་ལྡང་མ་ལྷུན་གྲུབ་རྒྱལ་མཚན། ལྕེ་བཙུན་ཆེན་པོ་རྒྱལ་བ་ཞང་སྟོན་སོགས་སུ་
བརྒྱུད་པ་ལ་བི་མ་སྙིང་ཐིག་ཏུ་གྲགས་པ་དང་། པདྨ་ལས་འབྲེལ་རྩལ་གྱིས་པདྨའི་གདམས་
ངག་མཁའ་འགྲོ་སྙིང་ཐིག་གཏེར་ནས་བཞེས་ཏེ་ཀུན་མཁྱེན་རང་འབྱུང་རྡོ་རྗེས་སྤེལ་བ་ལ་
ཀརྨ་སྙིང་ཐིག་ཅེས་གྲགས་པ་དང༌། ཁྱད་པར་ཟབ་ཆོས་འདི་ཉིད་ཀྱི་བཀའ་བབས་ཆེན་པོ་
ནི། དགའ་རབ་རྡོ་རྗེ་གཉིས་པར་བྱོན་པ་ཀུན་མཁྱེན་ཆོས་ཀྱི་རྒྱལ་པོ་ཀློང་ཆེན་རབ་འབྱམས་
བཟང་པོ་སྟེ། དེ་ཉིད་ལས་རིམ་པར་བརྒྱུད་འཛིན་གྱི་སློབ་མ་ཁྱད་པར་ཅན་དཔག་ཏུ་མེད་པ་
བྱོན་ཏེ་གདོས་བཅས་ཀྱི་ཕུང་པོ་འོད་སྐུར་བསྐྲུན་པའི་བཙས་གསང་བ་སྙིང་ཐིག་གི་བསྟན་པ་
ཁྱབ་བརྡལ་དུ་སྤེལ་བར་མཛད་དོ། །
གསུམ་པ་ཕྱིས་ནས་སྤྲུལ་པའི་གཏེར་འབྱིན་སྐྱེས་བུ་རིམ་པར་བྱོན་ཚུལ་ནི། དེ་ཡང་
གངས་ཅན་གྱི་ལྗོངས་སུ་བསྟན་པའི་སྙིང་པོ་གསང་སྔགས་རྡོ་རྗེ་ཐེག་པ་སྤྱི་དང༌། ཁྱད་པར་
ཟབ་མོ་གཏེར་གྱི་ཕྲིན་ལས་ཀྱིས་གདུལ་བྱ་མཐའ་ཡས་པ་གདུལ་བར་མཛད་པ་པོ་སངས་
རྒྱས་གཉིས་པ་པདྨ་འབྱུང་གནས་ཀྱིས། མ་འོངས་པའི་གདུལ་བྱ་དང་བསྟན་པའི་བཙས་སུ་
དགོངས་ནས་རྒྱ་བལ་བོད་ཡུལ་རྣམས་སུ་ཆོས་དང་ནོར། སྨན། རྟེན་དང་དམ་རྫས་ལ་
སོགས་པ་གཏེར་ཁ་བགྲང་གིས་མི་ལང་བ་ཞིག་སྦས་པར་མཛད། གཞན་ཡང་བི་མ། བེ་རོ།
གནུབས། གཉགས། ཉང་ཏིང་འཛིན་བཟང་པོ་སོགས་ཀྱིས་ཀྱང་ཟབ་གཏེར་མང་དུ་སྦས་པ་
199



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
རྣམས། ཕྱིས་གདུལ་བྱ་འདུལ་བའི་དུས་སུ་སོན་པའི་ཚེ་གཏེར་ལ་སྤྱོད་ཅིང་འགྲོ་དོན་འབྱུང་
བར་བྱིན་གྱིས་བརླབས་ཏེ། ལུང་བསྟན་དང་སྨོན་ལམ་ཐེབས་པའི་རྗེ་འབངས་སྐལ་ལྡན་
རྣམས་ཀྱི་སྐྱེ་བ་དང་སྤྲུལ་པའི་སྒྱུ་འཕྲུལ་སོགས་གཏེར་འབྱིན་རིག་འཛིན་གྲུབ་པའི་སྐྱེས་བུ་
དཔག་ཏུ་མེད་པར་བྱོན་པ་ལས། གཏེར་སྟོན་ཐམས་ཅད་ཀྱི་ཐོག་མ་སངས་རྒྱས་བླ་མ་དང་།
དེ་རྗེས་རིམ་པར་ཉང་རལ་ཉི་མ་འོད་ཟེར་དང་། གུ་རུ་ཆོས་ཀྱི་དབང་ཕྱུག་སྟེ་གཏེར་སྟོན་
མཆོག་གཉིས་སམ། གཏེར་ཁ་གོང་འོག་ཏུ་གྲགས་པ་དང་། སངས་རྒྱས་རྡོ་རྗེ་རིན་ཆེན་པདྨ་
རཏྣ་ཀུན་སྐྱོང་མདོ་སྔགས་བསྟན་གཉིས་གླིང་པ་བརྒྱད་པོ་གཙོ་བོར་རྒྱུར་པའི་གླིང་པའི་
མཚན་ཅན་དུ་མ་རྣམས་དང་། རིག་འཛིན་རྒོད་ཀྱི་ལྡེམ་ཕྲུ་ཅན་སོགས་བྱང་གཏེར་ལ་ལོངས་
སུ་སྤྱོད་པ་རྣམས་དང་། བདུད་འདུལ་ནུས་ལྡན་རྡོ་རྗེ་གཙོར་གྱུར་ནུས་ལྡན་ཉེར་གཅིག་ཏུ་
གྲགས་པ་རྣམས་དང་། ཁྱད་པར་སྙིགས་མའི་སྐབས་སུ་སྤྲུལ་པའི་གཏེར་འབྱིན་རྒྱ་མཚོའི་
འཁོར་ལོས་བསྒྱུར་བ་ཨོ་རྒྱན་མཆོག་གྱུར་བདེ་ཆེན་གླིང་པ་སོགས་རིམ་པར་བྱོན་ཏེ་ཟབ་
མོའི་ཆོས་མཛོད་ཆེན་པོ་དང་། མྱོང་གྲོལ་དམ་རྫས་ལ་སོགས་པའི་སྒོ་འཕར་ཅི་དགར་བྱེད་
ཅིང་གྲོལ་བ་བཞི་ལྡན་གྱི་ཕྲིན་ལས་རྒྱ་ཆེ་ཞིང་རྒྱུན་ཆགས་པ་ཉིད་དོ། །
200



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ། །
གཉིས་པ་ལྷ་ཆོས་བདུན་ལྡན་བཀའ་གདམས་ཀྱི་རིང་ལུགས་བཤད་པ་ལ། དེ་ཡང་
ཐེག་པ་གསུམ་གྱི་བཀའ་མ་ལུས་པ་གང་ཟག་གཅིག་མངོན་པར་འཚང་རྒྱ་བའི་ཆ་རྐྱེན་དུ་
ཡང་དག་པར་གདམས་པས་སམ། རྒྱལ་བའི་བཀའ་མཐའ་དག་ཉམས་སུ་བསྟར་བར་བྱ་
བའི་གདམས་ངག་ཏུ་ལེགས་པར་རྟོགས་པས་དེ་སྐད་དུ་གྲགས་པ་ཡིན་ལ། དེ་ལྟ་བུ་བཀའ་
སྲོལ་འཛིན་པ་པོ་རྣམས་ལྷ་བཞིས་ལུས་རྒྱན་ཅེས། བསྟན་པའི་བདག་པོ་སྟོན་པ་ཤཱཀྱ་ཐུབ་པ་
དང༌། བྱམས་སྙིང་རྗེའི་བདག་པོ་འཕགས་མཆོག་སྤྱན་རས་གཟིགས། ཕྲིན་ལས་ཀྱི་མངའ་
བདག་རྗེ་བཙུན་འཕགས་མ་སྒྲོལ་མ། བར་ཆད་སེལ་བའི་ལྷ་མི་གཡོ་བ་རྣམས་དང་། སྡེ་
སྣོད་གསུམ་གྱིས་ངག་བརྒྱན། བསླབ་པ་གསུམ་གྱིས་སེམས་བརྒྱན་ཅེས་དེ་གཉིས་རྗོད་བྱེད་
དང་བརྗོད་བྱ་ཕྱོགས་གཅིག་ཏུ་བསྡུས་ནས་གསུམ་དུ་བགྲང་བས་ལྷ་ཆོས་བདུན་ལྡན་ཏེ།
འདི་ཉིད་ཀྱི་ཐོག་མའི་སྲོལ་འབྱེད་མཉམ་མེད་ཇོ་བོ་རྗེ་དཔལ་ལྡན་ཨ་ཏི་ཤའི་རྣམ་
པར་ཐར་པ་མདོ་ཙམ་བཤད་པ་དང་། དེ་ལས་བརྒྱུད་པའི་བཀའ་སྲོལ་ཇི་ལྟར་བྱོན་ཚུལ་
གཉིས་ལས། དང་པོ་ནི། དེ་ཡང་ཇོ་བོ་རྗེ་དཔལ་ལྡན་ཨ་ཏི་ཤ་དེ་ཉིད་རྒྱ་གར་ཤར་ཕྱོགས་བྷཾ་
ག་ལ་ཟ་ཧོར་གྱི་རྒྱལ་པོ་དགེ་བའི་དཔལ་ཞེས་བྱ་བ་དང་། ཡུམ་དཔལ་མོ་འོད་ཟེར་ཅན་
གཉིས་ཀྱི་སྲས་སུ་ངོ་མཚར་གྱི་ལྟས་དང་བཅས་ཆུ་ཕོ་རྟའི་ལོ། ཕྱི་ལོ་༩༨༢ ལོར་མཚན་
དཔེའི་མེ་ཏོག་མངོན་པར་བཞད་དེ་མཚན་ཟླ་བའི་སྙིང་པོར་གསོལ། རྒྱལ་སྲས་གཞོན་ནུ་དེ་
ཉིད་ཆུང་དུ་དུས་ནས་ཀྱང་ཁྱིམ་གྱི་འདུ་འཛི་ལ་ཆགས་པ་དང་བྲལ་ཞིང་ཆོས་ཀྱི་སྒྲ་དབྱངས་
སྒྲོགས་པ་ལ་ཐོགས་པ་མེད་པར་གྱུར། ཇི་ཞིག་ན་གཞོན་ནུ་དེ་ཉིད་ལ་ཚེ་རབས་ཀུན་གྱི་ལྷག་
པའི་ལྷ་རྗེ་བཙུན་སྒྲོལ་མས་ཞལ་བསྟན་ཏེ། རབ་ཏུ་འབྱུང་བ་སོགས་ཆོས་ལ་བསྐུལ་བའི་
གསུང་གི་དབུགས་དབྱུང་གནང་བ་ལྟར་རྒྱལ་སྲིད་ཀྱི་ཕུན་ཚོགས་ལ་མ་ཆགས་པར་ཛེ་ཏ་རི་
201



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དགྲ་ལས་རྣམ་རྒྱལ་དང་། བླ་མ་བྱང་ཆུབ་བཟང་པོ། རྒྱལ་སྲས་རིགས་པའི་ཁུ་བྱུག བླ་མ་ཨ་
ཝ་དྷུ་ཏི་པ་དང༌། རཱ་ཧུ་ལ་གུསྟ་རྣམས་རིམ་པར་གཏུགས་ཏེ་སྐྱབས་འགྲོ་དང་སེམས་བསྐྱེད།
རྒྱུད་སྡེ་བཞིའི་དབང་དང་གདམས་པ་མཐའ་དག་སྦྱངས་ཤིང་ཐུགས་ཉམས་སུ་བཞེས་པས་
ལྷག་པའི་ལྷ་མང་པོའི་ཞལ་གཟིགས། ཏིང་ངེ་འཛིན་དང་། མངོན་པར་ཤེས་པ་རྒྱ་ཆེན་པོ་
ཐོབ། དཔལ་ཧེ་རུ་ཀས་ལུང་བསྟན་པ་བཞིན། རྡོ་རྗེ་གདན་མ་ཏི་བྷི་ཧ་རའི་གཙུག་ལག་ཁང་
དུ་དགེ་འདུན་ཕལ་ཆེན་སྡེ་པ་ཤཱི་ལ་རཀྵི་ཏ་ཞེས་བྱ་བ་ལ་མཁན་པོ་ཞུས་ནས་རབ་ཏུ་བྱུང་།
མཚན་དཱི་པཾ་ཀ་ར་ཤྲཱི་ཛྙཱ་ན་ཞེས་བྱ་བར་གསོལ། བླ་མ་དྷརྨ་རཀྵི་ཏའི་སྤྱན་སྔར་བྱེ་བྲག་བཤད་
པ་ཆེན་པོ་ཞེས་པའི་བསྟན་བཅོས་དཔྱིས་ཕྱིན་པར་སྦྱངས། དེ་ལྟར་མདོ་སྔགས་ཀྱི་ཆོས་ཚུལ་
མ་ལུས་པ་གསན་ཏེ་ཐུགས་ཉམས་སུ་བཞེས། འོན་ཏེ་མྱུར་དུ་མངོན་པར་རྫོགས་པར་འཚང་
རྒྱ་བར་འདོད་པས་བྱམས་སྙིང་རྗེ་བྱང་ཆུབ་ཀྱི་སེམས་ལ་བློ་སྦྱོང་དགོས་པ་གཟིགས་པ་ན།
དུས་དེའི་ཚེ་ན་བླ་མ་གསེར་གླིང་པ་ཆེན་པོ་བྱང་ཆུབ་སེམས་ཀྱི་བདག་པོར་གྲགས་པས།
དེའི་ཞབས་དྲུང་དུ་བྱང་ཆུབ་སེམས་ཀྱི་མན་ངག་ཡོངས་སུ་རྫོགས་པ་གསན་པའི་ཕྱིར་གསེར་
གླིང་དུ་འབྱོན་པར་བཞེད་ནས། པཎྜི་ཏ་སའི་སྙིང་པོ་ལ་སོགས་པ་འཁོར་བརྒྱ་དང་ཉི་ཤུ་རྩ་
ལྔ་དང་བཅས་རྒྱ་མཚོར་གྲུ་གཟིངས་བཅས་ནས་ཟླ་བ་བཅུ་གསུམ་རིང་བྱོན་ཏེ། དེའི་ཚེ་
བདུད་དགའ་རབ་དབང་ཕྱུག་སོགས་ཀྱིས་བར་ཆད་དང་ཆོ་འཕྲུལ་ཇི་སྙེད་བསྟན་པ་ཐམས་
ཅད་ཇོ་བོས་ཏིང་ངེ་འཛིན་གྱིས་བཏུལ། རིམ་གྱིས་གསེར་གླིང་དུ་ཕེབས་པ་ན། བླ་མ་གསེར་
གླིང་པ་དང་མཇལ་ཏེ་ལོ་བཅུ་གཉིས་ཀྱི་རིང་བྱང་ཆུབ་སེམས་ཀྱི་གདམས་ངག་ཡོངས་སུ་
རྫོགས་པ་བུམ་པ་གང་བྱོའི་ཚུལ་དུ་གསན་ཏེ་ཐུགས་ཉམས་སུ་བསྟར། བླ་མ་གསེར་གླིང་
པས་རང་གི་ཐུགས་དམ་གྱི་རྟེན་ཐུབ་དབང་གི་གསེར་སྐུ་ཞིག་ཡོད་པ་ཇོ་བོའི་ཕྱག་ཏུ་གནང་
202



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
ནས་བསྟན་པའི་བདག་པོར་བྱིན་གྱིས་བརླབས་སོ། །དེ་ནས་ཇོ་བོ་དཔོན་སློབ་རྒྱ་གར་དུ་
ཕེབས་ནས་བསྟན་པ་ཡོངས་སུ་རྫོགས་པ་བསྐྱངས་ཤིང་རྒྱ་གར་ཤར་ནུབ་ཡུལ་དབུས་དང་
བཅས་པའི་མཁས་པ་ཐམས་ཅད་ཀྱི་གཙུག་གི་ནོར་བུར་བཞུགས་པའི་སྐབས་ན། བོད་ཀྱི་
ཡུལ་དུ་རྒྱལ་བའི་བསྟན་པ་རིན་པོ་ཆེ་ཡོངས་སུ་རྫོགས་པ་ཞིག་དར་བར་བྱ་བའི་ཕྱིར་བརྩོན་
པ་དང་ཐུགས་སྟོབས་རྨད་དུ་བྱུང་བ་མངའ་རིས་ཀྱི་ཆོས་རྒྱལ་ལྷ་བླ་མ་ཡེ་ཤེས་འོད་ཀྱིས། ཇོ་
བོ་རྗེ་སྤྱན་འདྲེན་པའི་སླད་དུ་གསེར་གཏོས་ཆེ་བ་དང་བཅས་རྒྱ་བརྩོན་སེང་སོགས་བརྫངས་
ཀྱང་སྤྱན་མ་དྲོངས། བོད་དུ་བསྟན་པ་རྣམ་པར་དག་པ་ཞིག་ཚུགས་པ་ལ་བྱང་ཆུབ་སེམས་ཀྱི་
མངའ་བདག་ཇོ་བོ་རྗེ་ངེས་པར་དུ་གདན་འདྲོངས་ཐུབ་པ་ཞིག་བྱ་དགོས་དགོངས་ཏེ། སླར་
མང་དེའི་ཕྱིར་ཆོས་རྒྱལ་འཁོར་དང་བཅས་གསེར་འཚོལ་དུ་བྱོན་པ་ན། གར་ལོག་གི་རྒྱལ་
པོས་ལྷ་བླ་མ་ཡེ་ཤེས་འོད་བཟུང་སྟེ་བཙོན་དུ་གཤེགས། དེའི་རྗེས་སུ་ལྷ་བླ་མ་བྱང་ཆུབ་འོད་
ཀྱིས་འབད་པ་དུ་མས་ནག་ཚོ་ལོ་ཙཱ་བ་ཚུལ་ཁྲིམས་རྒྱལ་བ་སོགས་བརྫངས་ཏེ་ཇོ་བོ་དང་
མཇལ་བའི་ཚེ། ལོ་ཙཱ་བས་ཇོ་བོ་སྤྱན་འདྲེན་པའི་ཕྱིར་བོད་ཀྱི་མི་ནོར་མང་པོ་དང༌། ཁྱད་
པར་ཆོས་རྒྱལ་གྱི་སྐུ་སྲོག་བཏང་ཚུལ་སོགས་ལོ་རྒྱུས་ཞིབ་པར་སྙན་དུ་གསོལ་བས། ཇོ་བོས་
ཀྱང་ཆོས་རྒྱལ་ཁུ་དབོན་དང་བོད་ཀྱི་གདུལ་བྱ་རྣམས་ལ་ཐུགས་རྗེས་མ་བཟོད་དེ་ཕེབས་
པར་ཞལ་གྱིས་བཞེས་ཤིང་། མཛད་པའི་འཕྲོ་རྣམས་རིམ་གྱིས་བསྡུས་ཟིན་པ་ན་རྒྱ་གར་
ནས་ཕྱག་བཏེག་སྟེ་བལ་པོའི་ཡུལ་དུ་ཕེབས། དེར་ལོ་གཅིག་ཆོས་ཀྱི་འཁོར་ལོ་བསྐོར་ཞིང་
ཐང་བྷི་ཧ་རའི་གཙུག་ལག་ཁང་བཞེངས་ཏེ་དགེ་འདུན་གྱི་སྡེ་བཙུགས། དེ་ནས་ལྷ་བླ་མ་བྱང་
ཆུབ་འོད་ཀྱིས་རྟ་པ་དཀར་པོ་སུམ་བརྒྱ། གདུགས་དང་རྒྱལ་མཚན་དང་བ་དན་ལ་སོགས་པ་
ཐོགས་ཤིང་། རོལ་མོའི་བྱེ་བྲག་སྣ་ཚོགས་པ་དང་བཅས་བསུ་བ་ལ་བཏང་། དེ་ལྟ་བུ་བསུ་
203



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
བའི་དབུས་སུ་ཨ་ཏི་ཤ་འཁོར་དང་བཅས་པ་ལ་བཀྲིས་གླུ་དབྱངས་ཀྱི་མེ་ཏོག་བསྙིལ་བཞིན་
པའི་ངང་ནས་སྤྱན་དྲངས་སོ། །
དེ་ཡང་ཐོག་མར་གངས་རི་ཆེན་པོ་ཏི་སེར་ཕྱག་ཕེབས་ཤིང་། དེ་ན་གནས་བརྟན་
ཆེན་པོ་ཡན་ལག་འབྱུང་འཁོར་དགྲ་བཅོམ་པ་རྣམས་དང་བཅས་གསོ་སྦྱོང་མཛད་པའི་གཎྜིའི་
སྒྲ་གསན་ཅིང་། གནས་བརྟན་ཆེན་པོ་དང་དངོས་སུ་མཇལ་ནས་བཀའ་བགྲོ་བར་མཛད།
མཚོ་མ་ཕམ་གྱི་འགྲམ་དུ་ཕེབས་ནས་ཆབ་གཏོར་མཛད་པའི་ཚེ་ཐུགས་རྗེ་ཆེན་པོའི་ཞལ་
གཟིགས་ཏེ་ཀླུ་རྣམས་ཀྱིས་གུས་པས་མཆོད་པ་སོགས་ངོ་མཚར་བའི་རྣམ་ཐར་མང་དུ་མཆིས་
སོ། །དེ་ནས་རིམ་གྱིས་གུ་གེ་མཐོ་ལྡིང་གསེར་གྱི་ལྷ་ཁང་དུ་ལྷ་བླ་མ་བྱང་ཆུབ་འོད་ཀྱིས་བསུ་
བ་རྒྱ་ཆེན་པོ་དང་བཅས་ཏེ་ཕེབས། ལོ་ཆེན་རིན་ཆེན་བཟང་པོས་ཀྱང་མཆོད་པའི་དངོས་པོ་
ཚད་མེད་པ་དང་བཅས་རང་གི་གཙུག་ལག་ཁང་དུ་སྤྱན་དྲངས་ཏེ་དབུ་མ་སྣང་བ་དང་། བདེ་
མཆོག་སོགས་ཀྱི་མདོ་སྔགས་ཀྱི་ཆོས་ཚུལ་དཔག་ཏུ་མེད་པ་གསན། ཇོ་བོའི་གསུང་བཞིན་
སྒྲུབ་པ་ལ་རྩེ་གཅིག་ཏུ་གཞོལ་བས་བདེ་མཆོག་གི་དཀྱིལ་འཁོར་མངོན་སུམ་དུ་གཟིགས་
སོ། །དེ་ནས་ལྷ་བླ་མ་བྱང་ཆུབ་འོད་ཀྱིས་ཇོ་བོ་རྗེ་ལ་སྔོན་ཆད་བསྟན་པའི་འཕེལ་འགྲིབས་
དང་། ཁྱད་པར་རང་གི་ཡབ་མེས་མངའ་རིས་ཆོས་རྒྱལ་རྣམས་ཀྱིས་ལུས་སྲོག་ཁྱད་དུ་བསད་
ནས་བསྟན་པ་བཙུགས་ཚུལ་སོགས་ལོ་རྒྱུས་ཞིབ་པར་སྙན་དུ་གསོལ་བ་དང་ལྷན་ཅིག་རྒྱལ་
བའི་གསུང་རབ་དགོངས་འགྲེལ་དང་བཅས་པ་ཐམས་ཅད་ཧྲིལ་གྱིས་དྲིལ་བ་ཉམས་སུ་
བླངས་བདེ་བའི་གདམས་ངག་ཞིག་གསོལ་བ་བཏབ་པ་ན། ཇོ་བོ་ཤིན་ཏུ་དགྱེས་ནས་བྱང་
ཆུབ་ལམ་གྱི་སྒྲོན་མ་མཛད་པ་སོགས་གདུལ་བྱ་རྣམས་ལ་ཆོས་ཀྱི་འཁོར་ལོ་མཐའ་ཡས་པ་
ཞིག་བསྐོར་བར་མཛད་དོ། །དེ་ནས་ཇོ་བོ་རྗེ་ཉིད་བོད་དབུས་གཙང་གི་མཐིལ་དུ་ཕེབས་
204



སྒྱུ
གྱི
5
སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
ནས་བསྟན་པ་སྤེལ་བར་བཞེད་ཅིང་དོན་དེ་ལྟར་ངེས་མོད་ཀྱང་། སྔར་རྒྱ་གར་ནས་བྱོན་
སྐབས་ལོ་ཙཱ་བ་ལ་ཇོ་བོ་ལོ་གསུམ་གྱི་ཁོངས་སུ་སྐྱེལ་དགོས་པའི་བཀའ་ཡོད་པ་བཞིན། ལོ་
ཙཱ་བས་རྒྱ་གར་དུ་བྱོན་དགོས་པར་བསྐུལ། ཇོ་བོས་ཀྱང་བྱོན་པ་ལྟར་མཛད་དེ་པུ་ཧྲེང་དུ་
ཕེབས། ཇོ་བོ་ལ་སྔར་ནས་རྗེ་བཙུན་སྒྲོལ་མས་བོད་དུ་དགེ་བསྙེན་ཆེན་པོ་ཞིག་ལ་བརྟེན་
ནས་བསྟན་པ་ལ་ཕན་པ་རྒྱ་ཆེན་པོ་འོང་ཞེས་ཡང་ཡང་ལུང་བསྟན་པ་དེ་ཉིད་ནམ་དུ་འོང་
བའི་ཉིན་བསྟར་བྱ་ར་མཛད་ཅིང་། ངའི་ཨུ་པ་སི་ཀ་མ་བྱུང་། ཏཱ་རེ་རྫུན་ནི་ཅང་གསུང་ངམ་
ཞེས་ཀྱང་གསུངས། དེའི་སྔོན་དུ་འབྲོམ་སྟོན་རྒྱལ་བའི་འབྱུང་གནས་ཁམས་ལྡན་མར་བླ་མ་
སེ་བཙུན་གྱི་དྲུང་དུ་བཞུགས་པའི་ཚེ། མངའ་རིས་སུ་ཇོ་བོ་ཨ་ཏི་ཤ་བྱོན་ཡོད་པར་གསན་
པས་དེ་མ་ཐག་བྱང་ལམ་རྒྱུད་ཉིན་མཚན་མེད་པར་ཕེབས་པས་ཇོ་བོ་དང་མཇལ། ཇོ་བོ་ཡང་
ཤིན་ཏུ་དགྱེས་ཏེ་ཕྱག་འབྲོམ་གྱི་དབུ་ཐོག་ཏུ་བཞག་ནས་ཤིས་བརྗོད་མང་དུ་གསུངས་ཤིང་།
དེ་མ་ཐག་དབང་བསྐུར་སྲས་ཀྱི་ཐུ་བོར་བཟུང་ངོ༌། །དེ་ནས་པུ་ཧྲེང་ནས་རིམ་གྱིས་མང་ཡུལ་
སྐྱིད་གྲོང་དུ་ཕེབས། ཇོ་བོ་སྐྱིད་གྲོང་ནས་བལ་པོའི་རྒྱུད་རྒྱ་གར་དུ་གདན་འདྲེན་རྩིས་བྱས་
ཀྱང་བལ་པོར་དམག་ཟིངས་ཆེན་པོས་ལམ་འགགས་ནས་ཡོད་སྐབས་ཇོ་བོ་མ་ཐར་བའི་
ཚུལ་ཕྲིན་ཡིག་དང་། ལམ་སྒྲོན་རྒྱ་དཔེ་ཞིག་བཅས་རྒྱ་གར་དུ་བརྫངས། དེའི་ལན་དུ་ཇོ་བོ་
བོད་དུ་བཞུགས་ཆོག་པའི་ཚུལ་སོགས་འབྱོར་བས་ཐམས་ཅད་ཤིན་ཏུ་དགྱེས་པར་གྱུར། དེ་
ནས་དབུས་གཙང་གི་བླ་ཆེན་མི་ཆེན་རྣམས་ཀྱིས་བསུ་བ་རྒྱ་ཆེན་པོ་དང་བཅས་ཏེ་གདན་
དྲངས་ཤིང་། རིམ་པར་བསམ་ཡས་དང་། ལྷ་ས། འཕན་ཡུལ་ལན་པ་སྤྱིལ་བུ། བྲག་ཡེར་པ།།
སྙེ་ཐང་སོགས་སུ་སློབ་ཚོགས་དཔག་ཏུ་མེད་པར་བསྐྱངས་ཤིང་བསྟན་བཅོས་ཀྱང་ཆོས་ཚན་
བརྒྱ་རྩ་མཛད། མདོར་ན་ཇོ་བོ་བོད་དུ་བྱོན་ནས་མངའ་རིས་སུ་ལོ་གསུམ། སྙེ་ཐང་དུ་ལོ་དགུ་
205



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དབུས་གཙང་གཞན་དུ་ལོ་ལྔའི་བར་དུ་སྐལ་པ་དང་ལྡན་པ་རྣམས་ལ་མདོ་སྔགས་ཀྱི་གཞུང་
གདམས་མ་ལུས་པ་བསྟན་ནས། བསྟན་པའི་སྲོལ་ནུབ་པ་རྣམས་གསར་དུ་བཙུགས། ཅུང་
ཟད་ཡོད་པ་རྣམས་འཕེལ་བར་མཛད། ལོག་པར་རྟོག་པའི་དྲི་མས་སྦགས་པ་རྣམས་ལེགས་
པར་བསལ་ཏེ། བསྟན་པ་རིན་པོ་ཆེ་དྲི་མ་དང་བྲལ་བར་མཛད་དེ། མཐར་རབ་བྱུང་དང་
པོའི་ཤིང་ཕོ་རྟའི་ལོ་དགུང་གྲངས་བདུན་བཅུ་རྩ་གསུམ། ཕྱི་ལོ་༡༠༥༤ ལོར་སྙེ་ཐང་དུ་
དགོངས་པ་ཆོས་དབྱིངས་སུ་གཤེགས་པའི་ཚུལ་བསྟན་ཏོ། །ཇོ་བོ་རྗེ་ལ་རྒྱ་གར་དང་བལ་
བོད་བཅས་སུ་སློབ་མ་བགྲང་བ་ལས་འདས་པ་ཡོད་པ་ལས། བོད་དུ་གཙོ་བོ་ནི། ནག་ཚོ་ལོ་
ཙཱ་བ་དང་། ལོ་ཆེན་རིན་བཟང་། ལྷ་བླ་མ་བྱང་ཆུབ་འོད། ཁུ་རྔོག་འབྲོམ་གསུམ་སོགས་ཤིན་
ཏུ་མང་ངོ༌
། །
གཉིས་པ་དེ་ལས་བརྒྱུད་པའི་བཀའ་སྲོལ་ཇི་ལྟར་བྱོན་པའི་ཚུལ་ལ། གཙོ་བོ་
བཀའ་གདམས་རྙིང་མ་དང་། གསར་མ་གཉིས་སུ་གྲགས་པ་ལས། དང་པོ་ནི། བཤད་མ་
ཐག་པ་ལྟར་ཇོ་བོ་རྗེ་ལ་རྒྱ་བོད་གཉིས་སུ་མཁས་ཤིང་གྲུབ་པ་བརྙེས་པའི་སློབ་མ་དཔག་ཏུ་
མེད་པ་བྱུང་བ་ལས། བོད་ཀྱི་སློབ་མའི་ཐོག་མ་སྤྱན་འདྲེན་པ་པོ་ནག་ཚོ་ལོ་ཙཱ་བ་ཚུལ་ཁྲིམས་
རྒྱལ་བས་ཇོ་བོ་རྗེ་ལོ་བཅུ་དགུར་བསྟེན་ཏེ་གདམས་པ་ཕལ་མོ་ཆེ་གསན་བསམ་ཉམས་
བཞེས་མཛད་ཅིང་། དེ་ལས་བརྒྱུད་པ་ལ་ནག་ཚོའི་བཀའ་བརྒྱུད་དུ་གྲགས། གཞན་ཡང་བྱ་
འདུལ་བ་འཛིན་པ་སོགས་རོང་པའི་བུ་བཞི་དང་། གཙང་ན་མགར་འགོས་ཡོལ་གསུམ།
དབུས་ན་ཁུ་རྔོག་འབྲོམ་གསུམ་དུ་གྲགས་པ་སོགས་ལས་བརྒྱུད་པ་ཁྱད་པར་ཅན་བྱུང་ཞིང་།
དེ་ལས་ཇོ་བོས་ལུང་བསྟན་པ་བཞིན་རྔོག་ལེགས་པའི་ཤེས་རབ་ཀྱིས་གསང་ཕུ་སྣེའུ་ཐོག་གི་
ཆོས་གྲྭ་ཐོག་མར་བཏབ་སྟེ་བཤད་ཉན་མཛད་པས་ཚོགས་པ་ལྔ་བརྒྱ་ཙམ་བྱུང་བ་སོགས་
206



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
ཕྲིན་ལས་མཐའ་ཡས་སོ། །དེ་དག་ཐམས་ཅད་ལས་གཙོ་བོར་གྱུར་པ་རྒྱལ་བས་ལུང་གིས་
བསྔགས་པ་སྤྱན་རས་གཟིགས་དབང་འབྲོམ་སྟོན་རྒྱལ་བའི་འབྱུང་གནས་ཞེས་ཇོ་བོའི་སློབ་
མའི་ནང་གི་ཐུགས་སྲས་གཅིག་པུ། བཀའ་གདམས་བསྟན་པའི་མེས་པོར་གྱུར་པ་དེས་ཇོ་བོ་
རྗེ་ཡུན་རིང་བསྟེན་ཏེ་གདམས་པ་མཐའ་དག་བུམ་པ་གང་བྱོའི་ཚུལ་དུ་གསན། རྭ་སྒྲེང་གི་
གཙུག་ལག་ཁང་བཞེངས་ཤིང་། སྐལ་ལྡན་གྱི་སློབ་མའི་ཚོགས་མཐའ་ཡས་པ་བསྐྱངས་པ་
ལས་གཙོ་བོ་སློབ་མ་སྐུ་མཆེད་གསུམ་དུ་གྲགས་པ་ལ་གཞུང་། གདམས་ངག མན་ངག་གི་
བཀའ་སྲོལ་ཆེན་པོ་གསུམ་གྱི་བཀའ་བབས་ནས། དེ་གསུམ་གྱི་བརྒྱུད་འཛིན་འཕགས་ཆེན་
བྱང་ཆུབ་སེམས་དཔའ་ཕྱིར་མི་ལྡོག་པའི་ས་ལ་གནས་པ་དུ་མ་བྱོན་ཏེ། འཁྲུལ་པ་མེད་པའི་
བྱང་ཆུབ་ཀྱི་ལམ་བཟང་སྤེལ་ཞིང་གསལ་བར་མཛད་དོ། །དེ་ལ་གཞུང་ནི་སྐྱེས་ཚོམ་དད་
པའི་གཞུང་། ས་རྒྱན་ཏིང་ངེ་འཛིན་གྱི་གཞུང་། བསླབ་སྤྱོད་སྤྱོད་པའི་གཞུང་སྟེ་གཞུང་དྲུག་
གི་བཤད་སྲོལ་འཛིན་པ། པོ་ཏོ་བ་རིན་ཆེན་གསལ་ལ་སློབ་མ་གླང་ཤར་ཉི་ཟླ་ཟུང་འབྲེལ་
སོགས་བྱོན་པ་ལས། ཤར་པའི་སློབ་མའི་ནང་ནས་གཏུམ་སྟོན་བློ་གྲོས་གྲགས་ཀྱིས་དཔལ་
སྣར་ཐང་གི་ཆོས་གྲྭ་ཆེན་པོ་ཕྱག་བཏབ་སྟེ་བཤད་པའི་སྲོལ་གཙོ་བོར་བསྐྱངས། གདམས་
ངག་ནི་བདེན་པ་བཞི་གདམས་ངག་ཏུ་སྟོན་པའི་བཤད་སྲོལ་ཏེ། སྤྱན་སྔ་ཚུལ་ཁྲིམས་འབར་
གྱི་སློབ་མ་བྱ་ཡུལ་བ་སོགས་ལས་སྤྱན་སྔ་བཀའ་བརྒྱུད་ཅེས་ཁྱད་པར་དུ་འཕགས་པ་བྱོན་ཏེ་
སྒྲུབ་བརྒྱུད་གཙོ་བོར་བསྐྱངས། མན་ངག་ནི། ཐིག་ལེ་བཅུ་དྲུག་གི་དབང་ཁྲིད་རྒྱབ་བརྟེན་
གླེགས་བམ་རིན་པོ་ཆེ་བཅས་ཕུ་ཆུང་བ་གཞོན་ནུ་རྒྱལ་མཚན་ལ་བཀའ་བབས་ཏེ་རིམ་པར་
བརྒྱུད་པ་ཡིན་ནོ། །དེ་ལྟ་བུ་བཀའ་གདམས་གྱི་བསྟན་པ་རིན་པོ་ཆེ་འདི་ཉིད་ཇོ་བོ་རྗེའི་དུས་
སུ་བསྟན་པའི་དབུ་བརྙེས། སྟོན་པ་རིན་པོ་ཆེས་སྲོལ་ཕྱེས། སྐུ་མཆེད་གསུམ་གྱི་རིང་ལ་དར་
207



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ། །
ཞིང་རྒྱས། གླང་ཤར་བྱ་ཡུལ་བ་སོགས་ཀྱི་དུས་ཤིན་ཏུ་འཕེལ་བར་གྲགས་པ་ལྟར། བཀའ་
སྲོལ་དེ་འཛིན་པའི་དགེ་བའི་བཤེས་གཉེན་གྱིས་དུས་དེ་ཙམ་ན་བོད་ཁམས་ཡོངས་ལ་ཁྱབ་
ཅིང་དགོན་གནས་ཀྱང་ཁམས་དབུས་ཀུན་ཏུ་རྒྱ་ཆེར་འཕེལ་བར་གྱུར་ཏོ། །
གཉིས་པ་བཀའ་གདམས་གསར་མའམ། ཕྱིས་སུ་དཔལ་མཉམ་མེད་རི་བོ་དགེ་
ལྡན་པ་ཞེས་ཡོངས་སུ་གྲགས་པའི་རིང་ལུགས་ཏེ། དེ་ལ་འདིར་བཀའ་གདམས་གསར་རྙིང་
དག་དཀྱུས་གཅིག་ཏུ་བསྟན་པའི་ཚུལ་གྱིས་འདིའི་བཀའ་སྲོལ་ཇི་ལྟར་བྱོན་ཚུལ་ས་བོན་ཙམ་
ཞིག་སྐབས་འདིར་བརྗོད་པ་ལས། རྗེ་ཡབ་སྲས་རྣམས་ཀྱི་རྣམ་པར་ཐར་པ་སོགས་རྒྱས་པར་
འོག་ཏུ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པའི་སྐབས་སུ་རིམ་བཞིན་ཉེ་བར་
གླེང་བར་བྱའོ། །དེ་ཡང་གོང་དུ་ཇི་སྐད་བཤད་པ་ལྟར། བཀའ་གདམས་པའི་གཞུང་
གདམས་ངག་མན་ངག་གི་བཀའ་སྲོལ་ཐམས་ཅད་གངས་ཅན་གྲུབ་མཐའ་ཕལ་མོ་ཆེ་ལ་
ཁྱབ་མོད་ཀྱང་། ཕྱི་དུས་རང་རྐང་འཛིན་པའི་སྡེ་ཅུང་ཟད་འགྲིབས་པ་ལྟར་སྣང་བའི་ཚེ།
རྒྱལ་བས་མདོ་རྒྱུད་དུ་མ་ནས་ལུང་གིས་ཇི་ལྟར་བསྔགས་པ་ལྟར། རྗེ་བཙུན་འཇམ་པའི་
དབྱངས་ཀྱི་རྣམ་པར་འཕྲུལ་པ་མི་འཕྲོགས་པའི་མཁྱེན་རབ་དང་ཐུགས་རྗེ་མངའ་བ་རྗེ་
བདག་ཉིད་ཆེན་པོ་བློ་བཟང་གྲགས་པའི་དཔལ་ཞེས་ཐུབ་དབང་གཉིས་པ་གང་དེས་བཀའ་
གདམས་གཞུང་པའི་ལུགས་ཀྱི་བཤད་སྲོལ་གཙོར་བཏོན། བྱང་ཆུབ་ལམ་རིམ་ཆེན་མོ་ལ་
གདམས་པའི་སྲོག་ཏུ་བཟུང་བར་མཛད་པས་བཀའ་གདམས་གསར་མ་ཞེས་གྲགས། དེ་
བཞིན་དུ་ཤིང་རྟ་ཆེན་པོ་གཉིས་ཀྱི་གཞུང་ལུགས་གཙོ་བོར་གྱུར་པའི་མདོ་སྔགས་ཆོས་ཚུལ་
མཐའ་དག་ལ་གཞན་འདྲིང་མི་འཇོག་པའི་སྤོབས་པའི་གཏེར་ཆེན་པོ་ཡོངས་སུ་གྲོལ་ཏེ་ཆོས་
ཀྱི་འཁོར་ལོས་བསྒྱུར་བ་ཆེན་པོར་གྱུར། དེ་ཡང་སྐུ་ཚེའི་སྟོད་དུ་མདོ་སྔགས་རིག་པའི་གཞུང་
208



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
ལུགས་གངས་ཅན་གྱི་ལྗོངས་སུ་དར་རོ་ཅོག་ལ་གསན་སྦྱོང་དཔྱིས་ཕྱིན་པ་མཛད། བར་
སྐབས་སུ་ཐོས་པའི་དོན་ལ་དཔྱད་པ་དང་སྒོམ་པའི་སྒོ་ནས་ཉམས་སུ་བསྟར་བ་ལ་ལྷུར་
བཞེས། དེ་དག་གི་སྐབས་སུ་ཐེ་ཚོམ་གྱི་མདུད་པ་བྱུང་བ་རྣམས་རྗེ་བཙུན་འཇམ་པའི་
དབྱངས་ཀྱིས་རྣམ་པར་གྲོལ་བར་མཛད། འཕྲལ་གྱི་ཀུན་ཏུ་སྤྱོད་པ་རྣམས་ཀྱང་དཔོན་སློབ་
ཐམས་ཅད་བླ་གོས་དྲས་ཤིང་དྲུབས་པ་དང༌། ལྷུང་བཟེད་དང་གདིང་བ་ལ་སོགས་པའི་དྲང་
སྲོང་ཆེན་པོའི་བཀས་བཅད་པའི་ཡོ་བྱད་རྣམས་བསྲེལ་བ་སོགས་འདུལ་བའི་བསླབ་པ་ཇི་ལྟ་
བ་བཞིན་དུ་ཕྱག་ལེན་བསྟར་བས་ཐམས་ཅད་ཀྱང་འདུལ་བའི་ཀུན་ཏུ་སྤྱོད་པ་རྣམ་པར་དག་
པ་ལ་བཀོད་པས། མངོན་སུམ་དུ་གྱུར་པ་རྣམས་ལྟ་ཞོག རྒྱང་རིང་པོ་ནས་ཐོས་པ་དག་ཀྱང་
དད་པའི་སྤུ་ལོང་གཡོས་པས་ཕྱོགས་ཐམས་ཅད་དུ་སྙན་པའི་གྲགས་པས་ཁྱབ་པར་གྱུར།
ཁྱད་པར་རྒྱལ་བའི་གསུང་རབ་མདོ་རྒྱུད་མ་ལུས་པའི་སྙིང་པོ། ཤིང་རྟ་ཆེན་པོ་ཀླུ་སྒྲུབ་དང་
ཐོགས་མེད་གཉིས་ཀྱི་ལམ་སྲོལ། སྐྱེས་བུ་གསུམ་གྱིས་ཉམས་སུ་བླང་བར་བྱ་བའི་རིམ་པ་
ཐམས་ཅད་ཚང་ལ་མ་ནོར་བར་སྟོན་པར་བྱེད་པའི་གདམས་ངག་གི་བསྟན་བཅོས་ཀྱང་རྒྱ་
ཆེར་མཛད། དེ་ཙམ་དུ་མ་ཟད་ཚེ་གཅིག་ལ་ཟུང་འཇུག་རྡོ་རྗེ་འཆང་གི་གོ་འཕང་བགྲོད་པ་ལ་
སྔགས་ཀྱི་ཚུལ་ལ་འཇུག་དགོས་པར་དགོངས་ནས། ཐོག་མར་བླ་མ་བསྟེན་པའི་ཚུལ་དང་།
དེ་ནས་བླ་མས་གནང་བའི་དམ་ཚིག་དང་སྡོམ་པ་ཇི་ལྟར་བསྐྱང་བ་དང་། དབང་བསྐུར་བ་
སྔོན་དུ་འགྲོ་བས་རིམ་པ་གཉིས་ལ་ཇི་ལྟར་སློབ་པའི་ཚུལ་སོགས་ལམ་གྱི་རིམ་པ་དང་། བྱེ་
བྲག་ཏུ་དཔལ་གསང་བ་འདུས་པའི་རྒྱུད་སློབ་དཔོན་འཕགས་པ་ཀླུསྒྲུབ་ཡབ་སྲས་ཀྱི་གཞུང་
གཙོ་བོར་མཛད་པའི་གདམས་པ་དང་རྗེས་སུ་བསྟན་པའི་སྔགས་ཀྱི་བསྟན་བཅོས་ཀྱང་མང་
དུ་མཛད། སྐུ་ཚེའི་སྨད་དུ་འགྲོ་དོན་དང་ཕྲིན་ལས་ཤིན་ཏུ་རྒྱས་ཏེ། ལྷ་ལྡན་དུ་ཆོ་འཕྲུལ་དུས་
209



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཆེན་གྱི་སྨོན་ལམ་ཆེན་མོ་བཙུགས་པ་དང་། འབྲོག་རི་བོ་དགའ་ལྡན་རྣམ་པར་རྒྱལ་བའི་
གླིང་ཞེས་ཆོས་སྡེ་ཆེན་པོ་ཕྱག་བཏབ། དེ་ནས་བཟུང་སྟེ་གང་གི་རྗེས་སུ་འཇུག་པ་དང་བཅས་
པ་རྣམས་ལ་དགའ་ལྡན་པའམ་དགེ་ལུགས་པ་ཞེས་ཡོངས་སུ་གྲགས། རྗེ་དེ་ཉིད་ཀྱི་གསུང་
གི་བདུད་རྩི་འཐུང་བ་ལས་སྐྱེས་པའི་སློབ་མ་གྲངས་མེད་པ་བྱོན་པ་ལས་མཆོག་ཏུ་གྱུར་པ་ནི།
རྒྱལ་ཚབ་དར་མ་རིན་ཆེན་དང་། མཁས་གྲུབ་དགེ་ལེགས་དཔལ་བཟང་། འདུལ་འཛིན་
གྲགས་པ་རྒྱལ་མཚན་ལ་སོགས་པ་རྣམས་ཀྱང་སྔགས་དང་མཚན་ཉིད་ཀྱི་གཞུང་ལུགས་
མཐའ་དག་ལ་ཐོགས་པ་མེད་པའི་མཁྱེན་རབ་ཅན། ལྟུང་བ་ཕྲ་མོའི་ཡང་དྲི་མ་མེད་པའི་ཚུལ་
ཁྲིམས་ཀྱིས་ཡང་དག་པར་བསྡམས་པའི་སྐུ་ཅན། སྐད་ཅིག་ཙམ་ཡང་གཡེལ་བ་མེད་པར་
དགེ་བའི་ཕྱོགས་ལ་བརྩོན་པ་ལྷུར་མཛད་པ་ཤ་སྟག་དང་། ལྷག་པར་གདན་ས་ཆེན་པོ་
རྣམས་རིམ་བཞིན་ཕྱག་འདེབས་པར་མཛད་པའི་སྲས་ཆེན་རྣམས་ལས། མཁྱེན་རབ་རྩལ་
གྱིས་པོ་ཏི་བརྒྱ་ཕྲག་ཐུགས་བཤད་མཛད་པ་འཇམ་དབྱངས་ཆོས་རྗེ་བཀྲིས་དཔལ་ལྡན་གྱིས་
ཆོས་སྡེ་ཆེན་པོ་དཔལ་ལྡན་འབྲས་སྤུངས་ཕྱག་བཏབ། བྱམས་ཆེན་ཆོས་རྗེ་ཤཱཀྱ་ཡེ་ཤེས་
དཔལ་བཟང་པོ་མཆོག་གིས་སེ་ར་ཐེག་ཆེན་གླིང་། རྗེ་བཙུན་ཤེས་རབ་སེང་གེ་དཔལ་བཟང་
པོས་དཔལ་ལྡན་སྨད་རྒྱུད་གྲྭ་ཚང་དང་། དེ་རྗེས་ཁོང་གི་དངོས་སློབ་རྒྱུད་ཆེན་ཀུན་དགའ་
དོན་གྲུབ་ཀྱིས་དཔལ་ལྡན་སྟོད་རྒྱུད་གྲྭ་ཚང་དང༌། འབྲོམ་སྟོན་རྒྱལ་བའི་འབྱུང་གནས་ཀྱི་
རྣམ་སྤྲུལ་བཀའ་གདམས་བསྟན་པའི་སྒྲོན་མེ་རྗེ་དགེ་འདུན་གྲུབ་ཀྱིས་གཙང་བཀྲིས་ལྷུན་
པོའི་ཆོས་སྡེ་ཆེན་པོ་ཕྱག་བཏབ། དེ་ཡང་མཁས་གྲུབ་དགེ་ལེགས་དཔལ་བཟང་གི་སྐུའི་སྐྱེ་
བ་བསོད་ནམས་སྟོབས་ཀྱི་གླང་པོ། དེའི་སྐུ་སྐྱེ་རྒྱལ་བ་བློ་བཟང་གྲགས་པའི་སྙན་རྒྱུད་རྒྱ་
མཚོའི་བསྟན་པའི་སྲོག་ཤིང་དབེན་ས་བ་བློ་བཟང་དོན་གྲུབ། དེའི་སྐུ་སྐྱེ་པཎ་ཆེན་བློ་བཟང་
20



རྒྱད་ཀྱི་བཀའ་སྲོལ་བྱོན་ཚུལ།
ཆོས་ཀྱི་རྒྱལ་མཚན་སོགས་ཀུན་གཟིགས་པཎ་ཆེན་རིམ་བྱོན་གྱིས་བཀྲིས་ལྷུན་པོའི་གདན་
ས་བསྐྱངས། གཞན་ཡང་མདོ་སྨད་དུ་གདན་ས་ཆེན་པོ་བཀྲིས་འཁྱིལ་དང་། སྐུ་འབུམ་
སོགས་བོད་ཀྱི་ས་ཆེན་པོ་ཡོངས་སུ་རྫོགས་པ་དང་། རྒྱ་སོག་གི་ཡུལ་གྲུ་སྟོད་སྨད་བར་
གསུམ། མདོར་ན། པཎ་ཆེན་དཔལ་ལྡན་ཡེ་ཤེས་ཀྱི་གསུང་ལས་བྱུང་བ་ལྟར། བྱང་ཕྱོགས་
ཤམྦྷ་ལ་ཚུན་ཆད་དུ་འཇམ་མགོན་རྒྱལ་བ་གཉིས་པའི་རྨད་དུ་བྱུང་བའི་ཕྲིན་ལས་ཀྱི་སྣང་
བས་ཁྱབ་པར་གྱུར་ཏོ། །
(
9 ཕྱི་
，



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གསུམ་པ་རྗེ་བཙུན་ས་སྐྱ་པའི་རིང་ལུགས་བཤད་པ་ལ། གདུང་བརྒྱུད་ཇི་ལྟར་
བྱོན་ཚུལ་དང༌། ཆོས་བརྒྱུད་ཇི་ལྟར་འཕེལ་བའི་ཚུལ་གཉིས་ལས། དང་པོ་ནི། སྔོན་གྱི་དུས་
སུ་འོད་གསལ་ལྷའི་རིགས་ཆེ་བ་གནམ་ལྷ་སྤྱི་རིང་དང་། བར་པ་གཡུ་རིང་། ཆུང་བ་ཨུ་སེ་སྟེ།
གནམ་ལྷ་མཆེད་གསུམ་དུ་གྲགས་པ་བྱུང་བ་ལས། བར་པ་གཡུ་རིང་གིས་གླུ་ཡི་བུ་མོ་དང་
ལྷན་ཅིག་ཏུ་ཞུགས་པས། སྲས་མ་སང་སྤུན་བདུན་གྱི་ནང་ནས། ཆུང་བ་མ་སང་རྗེས་མི་ཡུལ་
དུ་བཞུགས་པའི་སྲས་ཐོག་ཚ་དཔའ་བོ་སྟག དེ་སྲས་ཀླུ་ཚ་དཔའ་བོ་ཆེ། དེ་སྲས་འཁོན་བར་
སྐྱེས་ཏེ། འདི་མན་ལ་འཁོན་གྱི་གདུང་བརྒྱུད་ཅེས་གྲགས། དེ་ལས་གདུང་བརྒྱུད་རིམ་པར་
བྱོན་པ་ལས། འཁོན་དཀོན་མཆོག་རྒྱལ་པོ་ནི། རབ་བྱུང་དང་པོའི་ཤིང་ཁྱི། ཕྱི་ལོ་༡༠༣༤
ལོར་འཁྲུངས། བླ་ཆེན་འབྲོག་མི་ལོ་ཙཱ་བ་ལ་སོགས་པའི་མཁས་གྲུབ་ཀྱི་འཁོར་ལོས་བསྒྱུར་
བ་དུ་མའི་ཞབས་ལ་བསྟེན་ནས། ཐོས་བསམ་སྒོམ་པ་རྒྱ་མཚོའི་མཐར་སོན་པར་མཛད་དེ་
གསང་སྔགས་ཕྱི་འགྱུར་གྱི་བསྟན་པའི་བདག་པོར་གྱུར། རབ་བྱུང་དང་པོའི་ཆུ་མོ་གླང༌། ཕྱི་
ལོ་༡༠༧༣ ལོར་གངས་ཅན་བོད་ཀྱི་རྡོ་རྗེ་གདན་དཔལ་ས་སྐྱའི་ཆོས་གྲྭ་ཆེན་པོ་དེ་ཉིད་སྐྱེ་
དགུ་མ་ལུས་པའི་བསོད་ནམས་ཀྱི་དཔྱིད་དུ་བསྐྲུན་པ་ནས་བཟུང་། ལྷ་རིགས་འཁོན་ས་སྐྱ་
པ་ཞེས་གྲགས་དཀར་གྱི་སྣང་བས་ནོར་འཛིན་གྱི་ཁྱོན་ཀུན་ཏུ་ཁྱབ་པར་གྱུར་ཏོ། །དེ་ཡང་ཇོ་
བོ་རྗེས། ས་དཀར་པོའི་ལོགས་ན། དྷིཡིག་བདུན་དང་། ཧཱུྃ་ཡིག་གཅིག་འདུག་པ་གཟིགས་
ནས། དེར་འཇམ་དབྱངས་ཀྱི་སྤྲུལ་པ་བདུན་དང༌། ཕྱག་རྡོར་གྱི་སྤྲུལ་པ་གཅིག་སྟེ་བརྒྱད་
འབྱོན་པར་ལུང་བསྟན་པ་རྣམས་རིམ་གྱིས་བྱོན་པ་ལས། འཁོན་དཀོན་མཆོག་རྒྱལ་པོའི་
སྲས་འཕགས་མཆོག་ཕྱག་ན་པདྨོ་མིའི་ཟོལ་དུ་བྱོན་པ་དཔལ་བརྩེ་བ་ཆེན་པོ་ཀུན་དགའ་
སྙིང་པོ་ནི། རབ་བྱུང་གཉིས་པའི་ཆུ་སྤྲེལ། ཕྱི་ལོ་༡༠༩༢ ལོར་སྐུ་འཁྲུངས། ཆུང་ངུའི་དུས་
212



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
ནས་བླ་མ་བ་རི་ལོ་ཙཱ་བ་ལ་མདོ་སྔགས་ཀྱི་ཆོས་ཚུལ་མཐའ་ཡས་པ་གསན། ལྷག་པའི་ལྷ་
འཇམ་པའི་དབྱངས་བསྒྲུབས་པས། ཟླ་བ་དྲུག་ནས་ཡི་དམ་ལྷ་ཡི་ཞལ་གྱི་དཀྱིལ་འཁོར་
མཇལ་ཏེ་བློ་སྦྱོང་ཞེན་པ་བཞི་བྲལ་གྱི་གདམས་པ་སྩལ། དེ་ནས་བརྩམས་ཏེ། བཀའ་སྡེ་
སྣོད་ཀྱི་ཆོས་ཐམས་ཅད་ལ་འཇིགས་པ་མེད་པའི་སྤོབས་པ་བརྙེས་ནས། རིམ་གྱིས་འབྲོག་
མི་ནས་བརྒྱུད་པའི་ཀྱེ་རྡོར་རྒྱུད་གསུམ། མལ་ལོ་ནས་བརྒྱུད་པའི་བདེ་མཆོགལ་ཆེན་རིན་
བཟང་ནས་བརྒྱུད་པའི་ཡོ་ག་དང་མགོན་པོ། བ་རི་བ་ནས་བརྒྱུད་པའི་སྒྲུབ་ཐབས་བརྒྱ་རྩ་
སོགས་ལོ་ཙཱ་ཆེན་པོ་བཞི་ནས་བརྒྱུད་པའི་གདམས་ངག་གི་བཀའ་བབས། ཁྱད་པར་རྣལ་
འབྱོར་གྱི་དབང་ཕྱུག་བི་རཱུ་པ་གཙོ་འཁོར་ལྔ་ཆོས་སྒོ་སྐྱེལ་གྱི་ཚུལ་དུ་བྱོན་ཏེ། ཟླ་བ་གཅིག་ཏུ་
བཞུགས་ནས་ལྕགས་རིའི་ཁོང་ལས་མི་འདའ་བའི་ཟབ་ཆོས་བཞི། རྒྱུད་སྡེ་བདུན་བཅུ་རྩ་
གཉིས་ཀྱི་དབང་བཤད་མན་ངག ལམ་འབྲས་ཉེ་བརྒྱུད་སྦས་བཤད་བཅས་སྩལ། སློབ་མ་
མཆོག་ཐོབ་པ་གསུམ། བཟོད་པ་ཐོབ་པ་བདུན། རྟོགས་པ་དང་ལྡན་པ་བརྒྱད་ཅུ། གཞུང་
བཤད་འཛིན་པ་བཅུ་གཅིག་སོགས་མཐའ་ཀླས་པ་ཞིག་བྱོན་པའི་ནང་ནས། གཙོ་བོ་རྗེ་
བཙུན་མཆེད་གཉིས་ཡིན་ལ། ཞིང་འདིར་མྱ་ངན་ལས་འདས་པའི་ཚེ། བདེ་བ་ཅན། པོ་ཏཱ་
ལ། ཨོ་ཌི་ཡཱ་ན། བྱང་གསེར་མདོག་ཅན་རྣམས་སུ་སྐུའི་བཀོད་པ་སོ་སོར་བསྟན་ནས་
གཤེགས་པ་སོགས་ངོ་མཚར་གྱི་རྣམ་པར་ཐར་པ་དཔག་པར་མི་ནུས་པ་མངའ་བའོ། །དེ་ལ་
སྲས་བཞི་འཁྲུངས་པའི་ཆེ་བ་ཀུན་དགའ་འབར་རྒྱ་གར་དུ་གཤེགས། གཉིས་པ་མཁྱེན་རབ་
དང་ཐུགས་རྗེ་ཚད་མེད་པའི་མངའ་བདག་སློབ་དཔོན་རིན་པོ་ཆེ་བསོད་ནམས་རྩེ་མོ།
གསུམ་པ་རྗེ་བཙུན་རིན་པོ་ཆེ་གྲགས་པ་རྒྱལ་མཚན་ཏེ། འདི་དག་ལ་རྗེ་བཙུན་མཆེད་གཉིས་
ཞེས་སྔ་མ་སྐུ་ལུས་མ་སྤངས་པར་མཁའ་སྤྱོད་དུ་བཞུད། ཕྱི་མ་ནི་བོད་ཡུལ་ཙམ་ལ་ཆེ་བའི་རྡོ་
213



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
རྗེ་འཛིན་པ་ཆེན་པོའི་རྣམ་ཐར་མངའ་ཞིང་། འཕགས་ཡུལ་གྱི་མཁས་གྲུབ་རྣམས་ཀྱིས་ཀྱང་
ཞབས་ཀྱི་པདྨོར་མཆོད་པ་སོགས་ངོ་མཚར་གྱི་གཏམ་ཟད་མི་ཤེས་པ་མངའ། དེ་ལྟར་ས་ཆེན་
དང་རྗེ་བཙུན་མཆེད་གཉིས་རྟེན་སྐྱ་བོར་བཞུགས་པས་དཀར་པོ་རྣམ་གསུམ་དུ་གྲགས།
སྲས་བཞི་བ་དཔལ་ཆེན་འོད་པོ་ཆེ། དེའི་སྲས་སུ་འཇམ་མགོན་ས་སྐྱ་པཎྜི་ཏ་ཆེན་པོ་ཆོས་ཀྱི་
རྗེ་ཀུན་དགའ་རྒྱལ་མཚན་དཔལ་བཟང་པོ་དང༌། ཟངས་ཚ་བསོད་ནམས་རྒྱལ་མཚན་
གཉིས་འཁྲུངས། ཕྱི་མ་ལ་སྲས་ལྕམ་སྲིང་བརྒྱད་དུ་འཁྲུངས་པའི་ཆེ་བ་འགྲོ་བའི་མགོན་པོ་
ཆོས་རྒྱལ་འཕགས་པ་རིན་པོ་ཆེ་བློ་གྲོས་རྒྱལ་མཚན་དཔལ་བཟང་པོ་སྟེ། ཆོས་རྗེ་ཁུ་དབོན་
འདི་གཉིས་རྟེན་རབ་བྱུང་དུ་བཞུགས་པས་དམར་པོ་རྣམ་གཉིས་ཏེ། དེ་ལྟར་དཀར་པོ་རྣམ་
གསུམ་དང་དམར་པོ་རྣམ་གཉིས་འདི་རྣམས་ལ་རྗེ་བཙུན་ས་ཆེན་གོང་མ་རྣམ་ལྔ་ཞེས་ཡོངས་
སུ་གྲགས་པའོ། །དེ་ལས་འཇམ་དབྱངས་མིའི་གཟུགས་ཅན་གངས་རིའི་ལྗོངས་སུ་པཎྜི་ཏའི་
མཚན་གྱི་སྔ་བ་བཅུ་ཕྲག་རིག་པའི་སྣང་བྱེད་ཆེན་པོ་ཆོས་ཀྱི་རྗེ་ཀུན་དགའ་རྒྱལ་མཚན་
དཔལ་བཟང་པོ་ནི། རབ་བྱུང་གསུམ་པའི་ཆུ་སྟག ཕྱི་ལོ་༡༡༨༢ ལོར་སྐུ་འཁྲུངས། ཁུ་བོ་རྗེ་
བཙུན་གྲགས་པ་རྒྱལ་མཚན་སོགས་བླ་མ་དུ་མ་ལས་མདོ་སྔགས་གཞུང་ལུགས་མཐའ་དག་
གསན་བསམ་གྱིས་བཅུ་ཕྲག་རིག་པའི་གནས་ཀྱི་བསྟན་པ་ཡོངས་རྫོགས་ཀྱི་མངའ་བདག་
ཆེན་པོར་གྱུར། རྒྱ་གར་ནས་མུ་སྟེགས་པའི་མཁས་པ་འཕྲོགས་བྱེད་དགའ་བོ་དང་རྩོད་པས་
རྣམ་པར་རྒྱལ་བའི་རུ་མཚོན་སྲིད་རྩེར་བསྒྲེངས། དགུང་ལོ་ཉེར་གསུམ་ལ་ཁ་ཆེའི་པཎ་ཆེན་
ཤཱཀྱ་ཤྲཱིའི་དྲུང་དུ་བསྙེན་པར་རྫོགས། ཧོར་ཡུལ་དུ་ཕེབས་ཏེ་རྒྱལ་པོ་སོགས་ཆེ་དགུའི་གཙུག་
གིས་ཞབས་ཀྱི་པདྨོར་མངོན་པར་མཆོད་ཅིང་། ཡུལ་དེར་རྒྱལ་བསྟན་ཉིན་བྱེད་ཀྱི་སྣང་བ་
བརྡལ་བར་མཛད་པ་སོགས་ཕྲིན་ལས་བསམ་གྱིས་མི་ཁྱབ་པ་བསྐྱངས་སོ། །
214



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
འགྲོ་བའི་མགོན་པོ་ཆོས་རྒྱལ་འཕགས་པ་རིན་པོ་ཆེ་ནི། རབ་བྱུང་བཞི་པའི་ཤིང་
ལུག ཕྱི་ལོ་༡༢༣༥ ལོར་སྐུ་འཁྲུངས། ལུང་དང་མངོན་པར་རྟོགས་པའི་ཡོན་ཏན་ཟད་མི་
ཤེས་པའི་བདག་ཉིད་ཅན་དུ་གྱུར་ཅིང་། དགུང་ལོ་བཅུར་སོན་སྐབས་རང་ཉིད་ཀྱི་ཁུ་བོ་ཆོས་
རྗེ་ས་པཎ་གྱི་ཕྱག་ཕྱིར་ཧོར་ཡུལ་དུ་བྱོན། དགུང་གྲངས་བཅུ་དགུའི་སྐབས་སེ་ཆེན་རྒྱལ་པོས་
སྤྱན་དྲངས་ཏེ། བཙུན་མོས་དགྱེས་པ་རྡོ་རྗེའི་དབང་ཞུས། དེ་རྗེས་རྒྱལ་པོ་རང་ཉིད་ཀྱིས་
དབང་ལན་གསུམ་ཞུས་ཏེ། དབང་དང་པོར་བོད་ཁྲི་སྐོར་བཅུ་གསུམ་དང་། ཏི་ཤྲཱིའི་གོ་
གནས། མུ་ཏིག་གིས་བརྒྱན་པའི་སྣམ་སྦྱར། དངུལ་བྲེ་ཆེན་ང་དྲུག་སོགས་ཕུལ། དབང་
གཉིས་པར་བོད་ཆོལ་ཁ་གསུམ། དབང་གསུམ་པར་ཆོས་དུང་དཀར་པོ་རྒྱང་གྲགས་མ་
སོགས་ཕུལ། དེ་རྗེས་ཁམས་སུ་ཕེབས་ནས་སྣར་ཐང་མཁན་ཆེན་གྲགས་པ་སེངྒེའི་མདུན་
ནས་བསྙེན་པར་རྫོགས་ཏེ། གློ་བོ་ལོ་ཙཱ་བ་སོགས་མཁས་གྲུབ་ཀྱི་བླ་མ་མང་དུ་བསྟེན་ནས་
མདོ་སྔགས་ཀྱི་ཆོས་ཚུལ་མ་ལུས་པ་གསན་བཞེས་གནང་། སླར་ཡང་གོང་མས་ཧོར་ཡུལ་དུ་
སྤྱན་དྲངས་ཏེ་ཕྲིན་ལས་དཔག་ཏུ་མེད་པ་བསྐྱངས་ནས་ས་སྐྱར་ཕེབས། དགེ་འདུན་ཁྲི་
བདུན་ལྷག་ཙམ་འདུས་པ་སོགས་གདུལ་བྱ་བགྲང་གིས་མི་ལང་པ་རྣམས་ལ་ཟབ་པ་དང་རྒྱ་
ཆེ་བའི་ཆོས་ཀྱི་འཁོར་ལོ་མཐའ་ཡས་པ་བསྐོར་བར་མཛད་པ་སོགས་ཕྲིན་ལས་ནམ་མཁའི་
མཐའ་དང་མཉམ་པར་གྱུར་ཏོ། །དེ་རྗེས་གདན་ས་འཛིན་པའི་གདུང་བརྒྱུད་རིམ་པར་བྱོན་
པ་ལས། ཏི་ཤྲཱི་ཀུན་དགའ་བློ་གྲོས་ཀྱིས་བླ་བྲང་ཁག་བཞིར་བགོས་ནས་གཅུང་རྣམས་ལ་
གནང་བས། གཞི་ཐོག་བླ་བྲང་དང་། ལྷ་ཁང་ཆེན་མོ། རིན་ཆེན་སྒང་། དུས་མཆོད་བླ་བྲང་
སྟེ་སོ་སོ་ནས་གདུང་བརྒྱུད་མང་དུ་བྱུང་ངོ་། །
གཉིས་པ་ཆོས་བརྒྱུད་ཇི་ལྟར་འཕེལ་བའི་ཚུལ་ནི། གོང་དུ་ཇི་སྐད་བཤད་པ་བཞིན།
215



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
སྤྱིར་རྗེ་བཙུན་ས་སྐྱ་པ་ཡབ་སྲས་རྣམས་ལ་ཟབ་ཅིང་རྒྱ་ཆེ་བའི་གདམས་པ་རྒྱ་མཚོ་ལྟ་བུར་
བཀའ་བབས་ཤིང་། མཁྱེན་རབ་དང་ཐུགས་རྗེ་ཕྲིན་ལས་ཚད་མེད་པར་མངའ་བས་ཆོས་ཀྱི་
རྒྱུན་དབྱར་གྱི་མཚོ་ལྟར་རྒྱས་ཏེ། བོད་གངས་ཅན་གྱི་ལྗོངས་ཙམ་མ་ཡིན་པར། རྒྱ་དང་ཧོར་
སོགས་ནོར་འཛིན་གྱི་ཁྱོན་ཀུན་ཏུ་མ་ཁྱབ་པ་མེད་པ་ལྟ་བུར་གྱུར། བྱེ་བྲག་ཏུ་ཡང་ཕྱིས་སུ་
མདོ་ལ་མཁས་པ་གཡག་གཞོན་རྣམ་གཉིས་སམ། གཡག་རོང་རྣམ་གཉིས་དང་། སྔགས་ལ་
མཁས་པ་ཀུན་དགའ་རྣམ་གཉིས། གཉིས་ཀ་ལ་མཁས་པ་གོ་ཤག་རྣམ་གཉིས་ཞེས་དཔལ་
ལྡན་ས་སྐྱ་པའི་བསྟན་འཛིན་ཆེན་པོ་གངས་ཅན་མཛེས་པར་བྱེད་པའི་རྒྱན་དྲུག་ཏུ་གྲགས་པ་
བྱོན་པ་ལས། ཀུན་མཁྱེན་གཡག་ཕྲུག་པ་སངས་རྒྱས་དཔལ་གྱིས་ས་སྐྱ་དང་རྩེ་གདོང་
སོགས་སུ་གསན་བསམ་མཛད་ཅིང་། འདུལ་མངོན་ཕར་ཚད་རྣམས་ལ་མཁས་པའི་ཕ་རོལ་
ཏུ་སོན་པའི་ཕྱག་རྗེས་སུ་སློབ་མ་གཞུང་ལུགས་སྨྲ་བའི་དབང་པོ་ས་ཆེན་པོའི་རྡུལ་ཙམ་ཞིག་
བསྐྲུན། རེ་མདའ་བ་གཞོན་ནུས་བློ་གྲོས་ཀྱིས་ས་བཟང་མ་ཏི་པཎ་ཆེན་སོགས་བསྟེན་ནས་
མདོ་སྔགས་ཀྱི་ཕྱོགས་ལ་གསན་པ་རྒྱ་ཆེར་མཛད། དབུ་མ་ཐལ་འགྱུར་བའི་སྲོལ་ལྷག་པར་
ཕྱེས། སློབ་མའང་འཇམ་མགོན་བློ་བཟང་གྲགས་པ་དང་། རྒྱལ་ཚབ་དར་མ་རིན་ཆེན་
སོགས་མང་དུ་བྱོན། རོང་སྟོན་ཤེས་བྱ་ཀུན་གཟིགས་སམ་ཤཱཀྱ་རྒྱལ་མཚན་གྱིས་ཀུན་མཁྱེན་
གཡག་པ་སོགས་བསྟེན་ནས་གཞུང་ལུགས་རབ་འབྱམས་ལ་གསན་བསམ་མཛད། དབུ་རུ་
འཕན་ཡུལ་དུ་དཔལ་ནཱ་ལེནྡྲའི་ཆོས་གྲྭ་ཆེན་པོ་བཏབ་པ་སོགས་བསྟན་པ་རིན་པོ་ཆེའི་སྒོ་
མཐའ་དག་ནས་གསལ་བར་མཛད་དོ། །ཁྱད་པར་སྙིགས་དུས་ཀྱི་རྒྱལ་བ་གཉིས་པ་ངོར་
ཆེན་རྡོ་རྗེ་འཆང་ཀུན་དགའ་བཟང་པོ་ཞེས་འོད་གསལ་འཁོན་གྱི་གདུང་བརྒྱུད་ལས་རབ་
བྱུང་དྲུག་པའི་ཆུ་ཁྱི། ཕྱི་ལོ་༡༣༨༢ ལོར་སྐུ་འཁྲུངས། རིམ་བཞིན་ཤར་ཆེན་ཡེ་ཤེས་རྒྱལ་
216



བརྒྱད་ཀྱི་བཀའ་སྲོལ་བྱོན་ཚུལ།
མཚན་དང་། གྲུབ་ཆེན་བུདྷ་ཤྲཱི་སོགས་ལས་མདོ་སྔགས་རིག་གནས་དང་བཅས་པའི་གསན་
པ་རྒྱ་མཚོའི་ཕ་རོལ་ཏུ་སོན། དེ་དག་གི་དོན་ལ་བསམ་པ་དང་། ཚུལ་བཞིན་བསྒོམས་པས་
མཁས་ཤིང་གྲུབ་པའི་དབང་ཕྱུག་ཏུ་གྱུར། རབ་བྱུང་བདུན་པའི་ས་བྱ། ཕྱི་ལོ་༡༤ ༢༩ ལོར་
དཔལ་ཨེ་ཝཾ་ཆོས་ལྡན་དགོན་པ་ཕྱག་བཏབ་ཅིང་། ཆོས་ཀྱི་འཁོར་ལོ་རྒྱུན་མི་ཆད་པར་
བསྐོར་ནས་བསྟན་འཛིན་གྱི་སློབ་མ་མཐའ་ཡས་པ་བསྐྲུན་ཏེ། མཐར་དགུང་གྲངས་བདུན་
བཅུ་རྩ་ལྔར་གཟུགས་སྐུ་བཀོད་པ་ཆོས་དབྱིངས་སུ་བསྡུས་པའི་ཚུལ་བསྟན། དེ་ལས་རིམ་
པར་མུས་ཆེན་སེམས་དཔའ་ཆེན་པོ་དཀོན་མཆོག་རྒྱལ་མཚན་ནས་བཟུང་མཁན་བརྒྱུད་མུ་
ཏིག་བསྟར་ལ་རྒྱུས་པ་ལྟར་བྱོན་པ་རྣམས་ཀྱིས་གདན་ས་བསྐྱངས་ཏེ། ལུང་རྟོགས་ཀྱི་བསྟན་
པ་རིན་པོ་ཆེ་ཉིན་མོ་ལྟར་གསལ་བར་མཛད། ཡང་མུས་ཆེན་གྱི་སློབ་མ། བདག་ཆེན་རྡོ་རྗེ་
འཆང་བློ་གྲོས་རྒྱལ་མཚན་དང་། དེའི་སློབ་མ་རྗེ་བཙུན་རྡོ་རིང་པོ་ཀུན་བཟང་ཆོས་ཀྱི་ཉི་མ་
ལས་ཚར་ཆེན་བློ་གསལ་རྒྱ་མཚོས་གསུང་ངག་རིན་པོ་ཆེ་གསན་ཏེ་གསང་ཆེན་སློབ་བཤད་
ཀྱི་མན་ངག་ཚར་ལུགས་ཞེས་སྙན་རྒྱུད་ཐུན་མོང་མ་ཡིན་པའི་རྒྱུན་དར་རྒྱས་སུ་གནས་བཞིན་
པའོ། །ཡང་རྫོང་པ་ཀུན་དགའ་རྒྱལ་མཚན་གྱི་བརྒྱུད་སྲོལ་འཛིན་པ་མཐུ་སྟོབས་ཀྱི་དབང་
ཕྱུག་ཐོན་སྟོན་རྡོ་རྗེ་འཆང་ཀུན་དགའ་རྣམ་རྒྱལ་གྱིས་གོང་དཀར་རྡོ་རྗེ་གདན་གྱི་ཆོས་གྲྭ་
བཏབ་སྟེ་ལམ་འབྲས་རྫོང་ལུགས་ཞེས་ཆོས་བརྒྱུད་རྒྱ་ཆེར་སྤེལ་ལོ། །ཀུན་མཁྱེན་གོ་བོ་རབ་
འབྱམས་པ་བསོད་ནམས་སེངྒེ་དང་། པཎྜི་ཏ་ཆེན་པོ་ཤཱཀྱ་མཆོག་ལྡན་གཉིས་ཀྱིས་མདོ་
ཕྱོགས་ལ་གཡག་རོང་རྣམ་གཉིས་ཀྱི་གྲུབ་མཐའ་འཛིན་ཞིང་། སྔགས་ཀྱི་རྒྱུད་སྡེ་རྣམས་ཀྱི་
སྨིན་གྲོལ་བཤད་བཀའ་ལ་སོགས་པ་རྗེ་བཙུན་ངོར་པ་ལས་གསན། སྔ་མས་གཙང་རྟ་ནག་
ཐུབ་བསྟན་རྣམ་རྒྱལ་གླིང་བཏབ། ཕྱི་མས་ཐུབ་བསྟན་གསེར་མདོག་ཅན་གྱི་གྲྭ་ཚང་
217



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
བཙུགས་ཏེ། འཆད་ཉན་གྱི་སྲོལ་རྒྱ་ཆེར་གཏོད་པ་སོགས་མདོར་ན་མཁས་ཤིང་གྲུབ་པ་
བརྙེས་པའི་སྐྱེས་ཆེན་འབྱམས་ཀླས་པ་ཞིག་བྱོན་པ་དེ་དག་ཐམས་ཅད་ཀྱིས་རྗེ་བཙུན་ས་སྐྱ་
པའི་བསྟན་པ་རིན་པོ་ཆེ་འཛིན་སྐྱོང་སྤེལ་བར་མཛད་པས། ཀྱེ་རྡོ་རྗེ་ལ་སོགས་པའི་གསང་
སྔགས་རྒྱུད་སྡེ་རྒྱ་མཚོའི་རིམ་པ་གཉིས་ཀྱི་རྣལ་འབྱོར་གཙོ་བོར་གྱུར་པའི་མདོ་སྔགས་
བཤད་སྒྲུབ་ཀྱི་ཕྲིན་ལས་དབྱར་གྱི་མཚོ་ལྟར་རྒྱ་ཆེ་ལ་རྒྱུན་ཆགས་སུ་གནས་བཞིན་པའོ། །
218



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
བཞི་པ་མཉམ་མེད་འགྲོ་མགོན་བཀའ་བརྒྱུད་ཀྱི་རིང་ལུགས་འཆད་པ་ལ། བཀའ་
སྲོལ་ཇི་ལྟར་བྱུང་ཚུལ་དང༌། ཕྱིས་ནས་བརྒྱུད་པའི་རྣམ་གྲངས་རིམ་བྱོན་རྣམས་ཀྱི་ཆེ་བ་མདོ་
ཙམ་བསྟན་པ་གཉིས་ལས། དང་པོ་ནི། དེ་ཡང་གསང་བ་སྔགས་ཀྱི་རྒྱུད་སྡེ་མ་ལུས་པ་རྒྱལ་
བ་རྡོ་རྗེ་འཆང་དངོས་ལས། གྲུབ་པའི་དབང་ཕྱུག་ཆེན་པོ་ཏིལླི་པ་ལ་བརྒྱུད་པ་སྟེ། འདི་ནི་
ཐུན་མོང་ཙམ་དུ་འཕགས་མཆོག་ཀླུ་སྒྲུབ་ཞབས་སོགས་བསྟེན་ནས་ཕར་ཕྱིན་ཐེག་པའི་ལམ་
ཡོངས་སུ་རྫོགས་པ་བསླབ་པའི་ཚུལ་བསྟན་ནས། ཕྱི་ནང་གི་རྒོལ་བ་ངན་པ་ཐམས་ཅད་ཚར་
བཅད་པ་སོགས་ཟླ་མེད་པའི་མཁས་པ་ཆེན་པོར་གྱུར། ཇི་ཞིག་ན་དེ་ཁོ་ན་ཉིད་ཀྱི་རྟོགས་པ་
མངོན་དུ་འགྱུར་བའི་ཕྱིར་ནུབ་ཕྱོགས་སོ་མ་པུ་རིའི་གཙུག་ལག་ཁང་དུ་ཞབས་ལ་ལྕགས་
སྒྲོག་གསོལ་ནས་སྒྲུབ་པ་མཛད་པས་མཆོག་གི་དངོས་གྲུབ་ཆེན་པོ་བརྙེས་ནས། དོ་ཧ་རྡོ་རྗེའི་
གླུ་གསུངས་པ་ཙམ་གྱིས་གྲོང་ཁྱེར་འབུམ་ཕྲག་བཅུ་གཉིས་ཀྱི་སྐྱེ་བོ་རྣམས་གྲོལ་བར་མཛད་
པ་སོགས་འགྲོ་བའི་དོན་ཡུན་རིང་པོར་མཛད་པའི་མཐར་སྐུ་ལུས་མ་སྤངས་པར་མཁའ་སྤྱོད་
དུ་བཞུད་དོ། །
དེ་ལྟ་བུ་གྲུབ་པའི་དབང་ཕྱུག་ཆེན་པོ་གང་ལ་རིང་བརྒྱུད་དང༌། ཉེ་བརྒྱུད་ཀྱི་བཀའ་
གཉིས་སུ་བབས་པ་ལས་སྔ་མ་ནི། ཉིད་ཀྱི་ཞལ་ནས།
ཀླུ་སྒྲུབ་ཙཱ་རྱ་ལྭ་བ་པ། །
སྐལ་བ་བཟང་མོ་ང་ཡི་ནི། །
བཀའ་བབས་ཞི་ཡི་བླ་མ་ཡིན། །
ཞེས་གསུངས་པ་ལྟར་ཙཱརྱ་པ་ལས་གཏུམ་མོ། ཀླུ་སྒྲུབ་ལས་སྒྱུ་ལུས་དང་འོད་གསལ། ལྭ་བ་
219



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
པ་ལས་རྨི་ལམ། སུ་ཁ་སིདྡྷི་ལས་བར་དོ་དང་འཕོ་བའི་བཀའ་བབས་པའོ། །སྤྱིར་རིང་
བརྒྱུད་འདི་ལ་བཞེད་ཚུལ་ཅི་རིགས་ཤིག་སྣང་ཡང་འདིར་ཡི་གེ་མང་བས་མ་སྤྲོས་ལ། ཕྱི་མ་
ཉེ་བརྒྱུད་ལྟར་ན།
ཏེ་ལོ་ང་ལ་མི་ཡི་བླ་མ་མེད། །
ང་ཡི་བླ་མ་ཐམས་ཅད་མཁྱེན་པ་ཡིན། །
ཞེས་གསུངས་པ་ལྟར་རོ། །དེ་ལ་སློབ་མའི་ཚོགས་མཐའ་ཡས་ཀྱང་ཡོངས་སུ་གྲགས་པའི་
གཙོ་བོ་ནི། པཎ་ཆེན་ནཱ་རོ་ཏ་པ་སྟེ། དེའི་རྣམ་པར་ཐར་པ་མདོ་ཙམ་ཞིག་གོང་དུ་བསྟན་ཟིན་
པ་ལྟར་ལ། དེ་ལའང་མཁས་ཤིང་གྲུབ་པ་བརྙེས་པའི་སློབ་མའི་ཚོགས་དཔག་ཏུ་མེད་པ་
ཞིག་བྱོན་པ་ལས་ཐུགས་ཀྱི་སྲས་མཆོག་ནི། དགྱེས་མཛད་ཧེ་རུ་ཀའི་སྒྱུ་འཕྲུལ་སྐད་གཉིས་
སྨྲ་བའི་དབང་ཕྱུག་མར་སྟོན་ཆོས་ཀྱི་བློ་གྲོས་ཏེ། དེ་ལ་བཀའ་བཞི་བརྒྱུད་པའི་གདམས་ཟབ་
ཀྱི་ཆུ་བོ་ཡོངས་སུ་རྫོགས་པ་འདུས་པས་མངའ་བདག་མར་པའི་བཀའ་བརྒྱུད་ཅེས་ཀུན་ལ་
ཉི་ཟླ་ལྟར་གྲགས་པའོ། །དེ་ལྟ་བུ་བཀའ་སྲོལ་དྲི་མ་མེད་པ་དེ་ཉིད་གངས་ཅན་གྱི་ལྗོངས་སུ་
ཐོག་མའི་ཤིང་རྟའི་སྲོལ་འབྱེད་ཆེན་པོ་རྗེ་མར་པ་དེ་ཉིད་ཡུལ་ལྷོ་བྲག་ཆུ་ཁྱེར་དུ། ཕྱི་ལོ་
༡༠༡༢ ཆུ་བྱི་ལོར་སྐུ་བལྟམས། ཆུང་ངུ་ནས་ཡི་གེ་འབྲི་ཀློག་སོགས་ཚེགས་མེད་དུ་མཁྱེན་
ནས་འབྲོག་མི་ལོ་ཙཱ་བའི་མདུན་དུ་ལེགས་སྦྱར་གྱི་སྐད་ལ་མཁས་པར་སྦྱངས་པའི་མཐར་
དངོས་པོ་ཐམས་ཅད་གསེར་དུ་བསྒྱུར་བ་བསྣམས་ནས་ལུས་དང་སྲོག་ལའང་ལྟོས་པ་མེད་
པར་དཀའ་སྤྱད་དང་སྙིང་རུས་དྲག་པོས་འཕགས་ཡུལ་དུ་ལན་གསུམ་དང་། བལ་པོར་ལན་
བཞི་བརྟོལ་ཏེ། པཎ་གྲུབ་དུ་མའི་ཞལ་སྔ་ནས་སྒྲ་ཚད་སོགས་ཐུན་མོང་གི་གཙུག་ལག་
220



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
རྣམས་དང་། ཐུན་མིན་ཕར་ཕྱིན་ཐེག་པའི་གཞུང་ལུགས་རབ་འབྱམས་དང་། ཁྱད་པར་པཎ་
ཆེན་ནཱ་རོ་པ་ཁོ་ནའི་དྲུང་དུའང་སྔ་རྗེས་བསྡོམས་པས་ལོ་བཅུ་དྲུག་དང་ཟླ་བ་བདུན་གྱི་རིང་
ཡང་ནས་ཡང་དུ་ཚོགས་ཀྱི་འཁོར་ལོ་དང་། གསེར་གྱི་མཎྜལ་སོགས་མཉེས་པ་དུ་མའི་སྒོ་
ནས་ཚུལ་བཞིན་བསྟེན་པར་མཛད་དེ། དགྱེས་པ་རྡོ་རྗེ་དང་། གསང་བ་འདུས་པ། འཁོར་
ལོ་བདེ་མཆོག གདན་བཞི་དང་། མ་ཧཱ་མཱ་ཡཱ། རྡོ་རྗེ་གུར་དང་། བརྟག་གཉིས། སམྦུ་ཊི་
སོགས་རྒྱུད་སྡེ་མ་ལུས་པའི་དབང་བཀལ། བཤད་བཀའ། མན་ངག་གི་བཀའ་ཐམས་ཅད་
གསན་བསམ་ཉམས་བཞེས་དཔྱིས་ཕྱིན་པར་མཛད། གཞན་ཡང་མངའ་བདག་མེ་ཏྲི་པ་དང་
།
མཁས་པ་ཆེན་པོ་ཡེ་ཤེས་སྙིང་པོ། གྲུབ་ཆེན་ཞི་བ་བཟང་པོ། ཌཱ་ཀི་མ་མི་རུས་རྒྱན་ཅན།
བལ་པོ་ཕམ་ཐིང་པ་སྐུ་མཆེད་གཉིས་སོགས་མདོར་ན་མཁས་གྲུབ་ཀྱི་བླ་མ་བརྒྱ་རྩ་བརྒྱད་
རིམ་པར་བསྟེན་ཏེ། དེ་དག་ཐམས་ཅད་ཀྱི་ཐུགས་རྒྱུད་དུ་མངའ་བའི་མདོ་རྒྱུད་མན་ངག་
ལག་ལེན་དང་བཅས་པ་ལན་གྲངས་དུ་མར་གསན་བསམ་དོགས་གཅོད་ནན་ཏན་དང་
བཅས་པ་མཛད་ནས། མཐར་ནཱ་རོ་དང་མེ་ཏྲི་རྣམ་གཉིས་ཀྱིས་བྱང་ཕྱོགས་ཁ་བ་ཅན་འདུལ་
བའི་རྒྱལ་ཚབ་ཏུ་མངའ་གསོལ་ཞིང་། ལུང་བསྟན་དབུགས་དབྱུང་མཛད་པ་བཞིན་བོད་དུ་
ཕེབས་ནས་བདེ་དགྱེས་གསང་གསུམ་གཙོས་རྒྱུད་སྡེ་རྒྱ་མཚོའི་བཤད་སྒྲུབ་ཀྱི་སྒོ་འཕར་རབ་
ཏུ་ཕྱེས། ཕྱོགས་དང་ཕྱོགས་བྲལ་ཀུན་ནས་སྐལ་ལྡན་གྱི་སློབ་མ་དཔག་ཏུ་མེད་པ་འདུས་
ཤིང་། དུས་དེ་ཙམ་ན་གངས་ཅན་གྱི་ལྗོངས་སུ་རྡོ་རྗེ་འཛིན་པ་ཐམས་ཅད་ཀྱི་གཙུག་གི་ནོར་
བུ་ལྟ་བུར་གྱུར་ཏེ། དེ་ཡང་ཐུའུ་ཀན་ཆོས་ཀྱི་ཉི་མའི་ཞལ་སྔ་ནས། བོད་ལ་བསྟན་པ་ཕྱི་དར་
གྱི་ཐོག་མར་གསང་སྔགས་གསར་མའི་འགྱུར་འགོ་ནི། ཡོངས་སུ་གྲགས་པ་ལོ་ཆེན་རིན་
ཆེན་བཟང་པོ་ནས་ཡིན་པར་གྲགས་ནའང་། དེ་དང་དུས་མཚུངས་པར། འབྲོག་མི་ཤཱཀྱ་ཡེ་
221



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཤེས། མངའ་བདག་མར་པ་ཆོས་ཀྱི་བློ་གྲོས་སོགས་ཀྱང་ཡིན་ལ། མར་པ་ལོ་ཙཱ་ནས་ཕ་རྒྱུད་
གསང་བ་འདུས་པ། མ་རྒྱུད་མ་ཧཱ་མཱ་ཡཱ། སྙིང་པོ་དགྱེས་པ་རྡོ་རྗེ། ཡང་སྙིང་འཁོར་ལོ་བདེ་
མཆོག བཀའ་སྲུང་ཅན་གྱི་གདན་བཞི་ལ་སོགས་པའི་དབང་བཀའ་བཤད་བཀའ་མན་ངག་
གི་བཀའ་རྣམས་རྒྱ་ཆེར་སྤེལ་བས་མཁས་གྲུབ་ཀྱིས་བོད་ཡུལ་བཀང་། གསང་སྔགས་ཀྱི་
བསྟན་པའི་བདག་པོར་གྱུར་ཏེ། འདི་ནས་གསང་སྔགས་གསར་མའི་བསྟན་པའི་དབུ་ཚུགས་
པ་ཡིན་ནོ། །ཞེས་གསུངས་སོ། །
གཉིས་པ་ཕྱིས་ནས་བརྒྱུད་པའི་རྣམ་གྲངས་རིམ་བྱོན་རྣམས་ཀྱི་ཆེ་བ་མདོ་ཙམ་
བསྟན་པ་ལ། ཀ་ཆེན་བཞི་དང་། རས་ཆུང་བཀའ་བརྒྱུད། དྭགས་པོ་བཀའ་བརྒྱུད་གསུམ་
ལས། དང་པོ་ནི། རྗེ་མར་པ་ལ་མཁས་གྲུབ་ཀྱི་སློབ་མ་ནམ་མཁའི་སྐར་ཚོགས་ལྟ་བུ་བྱོན་པ་
ལས། གཙོ་བོ་ཀ་ཆེན་བཞིར་གྲགས་པའི་ནང་ནས་གཞུང་གི་རྔོག་ཆོས་སྐུ་རྡོ་རྗེ་ལ། དགྱེས་
རྡོར། རྡོ་རྗེ་གུར། མ་ཧཱ་མཱ་ཡཱ། གདན་བཞི་རྩ་བཤད་འགྲེལ་བ་མན་ངག་དང་བཅས་པ་
གནང་། གཙང་རོང་གི་མེས་སྟོན་ཚོན་པོ་ལ་བདེ་དགྱེས་གསང་གསུམ། མ་ཧཱ་མཱ་ཡཱ། སངས་
རྒྱས་ཐོད་པ་མན་ངག་དང་བཅས་པ་གནང། དོལ་གྱི་མཚུར་སྟོན་དབང་ངེ་ལ་གསང་བ་
འདུས་པ་ལུགས་གསུམ། རྩ་རྒྱུད་སྒྲོན་གསལ་སོགས་གནང་སྟེ། འདིགསུམ་ལ་བཤད་རྒྱུན་
མུ་ཏིག་བསྟར་ལ་རྒྱུས་པ་ལྟ་བུའི་བཀའ་བབས་ཏེ། དགྱེས་རྡོར་གསང་འདུས་སོགས་རྗེ་མར་
པའི་རྒྱུད་བཤད་ཀྱི་བཀའ་སྲོལ་མེས་རྔོག་མཚུར་གསུམ་ལས་བྱོན་པའི་རྒྱུན་ད་ལྟའང་མ་
ཉམས་པར་གནས་བཞིན་པའོ། །ཀ་ཆེན་བཞི་པ་གངས་ཅན་རྣ་བའི་རྒྱན་གཅིག་གྲུབ་བརྒྱའི་
སྤྱི་མེས་ཆེན་པོ་རྗེ་བཙུན་མི་ལ་བཞད་པ་རྡོ་རྗེ་ལ་སྒྲུབ་བརྒྱུད་ཀྱི་བཀའ་བབས་པ་སྟེ། རྗེ་འདི་
ཡི་རྣམ་པར་ཐར་པ་ནི་ཀུན་ལ་ཡོངས་སུ་གྲགས་མོད། འོན་ཏེ་ཆེ་བའི་ཡོན་ཏན་ལས་
222



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
བརྩམས་པའི་ས་བོན་ཙམ་ཞིག་འདིར་ཡང་གླེང་བར་འདོད་དེ། དེ་ཡང་རྗེ་འདི་ཉིད་མང་
ཡུལ་གུང་ཐང་གི་བྱེ་བྲག་སྐྱ་རྔ་རྩ་ཞེས་བྱ་བའི་ཡུལ་དུ། ཡབ་མི་ལ་ཤེས་རབ་རྒྱལ་མཚན་
དང་། ཡུམ་མྱང་ཚ་དཀར་རྒྱན་གཉིས་ཀྱི་སྲས་སུ་རབ་བྱུང་དང་པོའི་ལྕགས་འབྲུག ཕྱི་ལོ་
༡༠༤༠ ལོར་འཁྲུངས་ཏེ་ཐོས་པ་དགའ་ཞེས་པའི་མཚན་གསོལ། ཆུང་ངུའི་དུས་ཡབ་སྐུ་
གཤེགས་པའི་མོད་ལ་ནོར་ལོངས་སྤྱོད་ཐམས་ཅད་ཨ་ཁུ་དང་ཨ་ནེས་མི་བདག་བདག་ཏུ་
བཟུང་། བདག་པོ་སྒོ་ཕྱིར་འདོན་ཞེས་པའི་དཔེ་ལྟར་བྱས་ཏེ། ཁོང་མ་སྨད་ལ་སྡུག་སྣ་དགུ་
བཏང་བར་ཡུམ་གྱིས་མ་བཟོད་དེ། མི་ལས་བླ་མ་གཡུང་སྟོན་ཁྲོ་རྒྱལ་དང་། ཁུ་ལུང་ཡོན་
ཏན་རྒྱ་མཚོ་ལས་མཐུ་དང་སེར་བའི་གདམས་པ་ལ་བརྟེན་ཏེ་ཡུལ་གྱི་དགྲ་བོ་ཐམས་ཅད་
མིང་གི་ལྷག་མ་ཙམ་དུ་མཛད། མཐར་དེའི་སྡིག་པ་ལ་ཤིན་ཏུ་མི་བཟོད་པའི་འགྱོད་པ་དང་
བཅས་ཆོས་གཤའ་མ་ཞིག་བསྒྲུབ་རྒྱུར་ཐུགས་ལ་བརྣག་པའི་ཚེ། བླ་མ་རོང་སྟོང་ལྷ་དགའ་
ཞེས་བྱ་བས་ལུང་བསྟན་པ་བཞིན་སྒྲ་སྒྱུར་གྱི་རྒྱལ་པོ་མར་པ་ལོ་ཙཱའི་སྤྱན་སྔར་བརྟོལ། བླ་མ་
མར་པས་ཀྱང་སྐལ་ལྡན་གྱི་སྐྱེས་བུ་ཡིན་པར་མཁྱེན་ཏེ་རྗེས་སུ་བཟུང་མོད་ཀྱང་། ཐོག་མར་
ཚར་གཅོད་ཀྱི་ཐབས་ཚུལ་ལ་བརྟེན་ནས་སྡིག་སྒྲིབ་སྦྱོང་དགོས་པར་དགོངས་ནས། ཕྱོགས་
སོ་སོར་མཁར་ཟླུམ་པོ་དང་། ཟླ་གམ། གྲུ་གསུམ་དང་། གྲུ་བཞི། སྲས་མཁར་དགུ་ཐོག་མར་
གྲགས་པ་རྣམས་གྲོགས་སུ་ཡང་མེད་པར་མི་ལ་ཁོ་ནས་རིམ་པར་རྩིག་ཏུ་བཅུག དེ་དག་
ཕལ་ཆེར་ཕྱེད་ཙམ་མམ། ལ་ལ་ཟིན་ལ་ཉེ་བའི་ཚེ། རྒྱུ་མཚན་ཕྲ་མོ་རེ་ལ་བསྙད་པའི་ཚུལ་
གྱིས་རྨངས་ནས་བཤིགས་ཏེ། ས་ས་མལ་དང་། རྡོ་རྡོ་མལ་དུ་བསྐྱལ་དུ་གཞུག་པས་རྒྱབ་ལ་
སྒལ་རྨ་དང༌། ཡན་ལག་ཐམས་ཅད་རྨ་དང་སེར་ཀར་སོང་བའི་ཟུག་རྔུ་ཚད་མེད་པར་མྱོང་།
བར་བར་ན། མེས་རྫོག་མཚུར་གསུམ་སོགས་བུ་ཆེན་རྣམས་ཀྱིས་དབང་ཞུ་བའི་གྲལ་དུ་ཆོས་
223



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཐོབ་ཏུ་རེ་ནས་བསྡད་པའི་ཚེ། འཆི་ལ་ཁད་ཀྱི་ཕྱག་འབེབས་དང་། བཀའ་བཀྱོན་དྲག་པོས་
ཚར་བཅད་དེ་ཆོས་གྲལ་ནས་དབྱུང་བ་སོགས་ཡིད་ཆད་དང་སྡུག་བསྔལ་ཇི་ཙམ་མྱོང་ཡང་བླ་
མ་ལ་ལོག་ལྟ་སྐད་ཅིག་ཀྱང་མ་སྐྱེས། ཅི་གསུངས་པའི་བཀའ་ལ་མི་འགོང་བའི་དམ་བཅའ་
དང་ཞེ་བཅད་དྲག་པོས་དཀའ་བ་དཔག་ཏུ་མེད་པ་སྤྱད་པའི་མཐར། བླ་མ་རབ་ཏུ་མཉེས་ཏེ་
སྤྱན་ཆབ་བསིལ་བཞིན་དངོས་སུ་ཐུགས་རྗེས་བཟུང་བའི་དུས་ལ་བབས་པའི་ཚེ། ཚོགས་
གྲལ་དུ་མགྲོན་གྱི་གཙོ་བོའི་ཚུལ་དུ་བོས་ཏེ། ཐོག་མར་སོ་ཐར་དགེ་བསྙེན་གྱི་སྡོམ་པ་གནང།
མནལ་ལྟས་ནཱ་རོའི་ལུང་བསྟན་ལྟར་མཚན་ལ་མི་ལ་རྡོ་རྗེ་རྒྱལ་མཚན་དུ་བཏགས། ནངས་
པར་བདེ་མཆོག་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་བཞེངས་ཏེ་དབང་བསྐུར། དེའི་ཚེ་
རྟེན་དང་བརྟེན་པའི་ལྷ་ཚོགས་ཐམས་ཅད་ནམ་མཁར་ཕྲ་ལམ་མེར་བཞུགས་པར་ཕྱག་
མཛུབ་གཏད་ཏེ་དངོས་སུ་མཐོང་ཞིང་། བླ་མ་དང་དཀྱིལ་འཁོར་གྱི་ལྷས་མགྲིན་གཅིག་ཏུ་
གསང་མཚན་དཔལ་བཞད་པ་རྡོ་རྗེ་གཏགས་ཏེ། རྒྱུད་ཀྱི་ལུང་རྣམས་དང་། མན་ངག་གི་
ཉམས་ལེན་ཕྱག་ལེན་དང་བཅས་པ་རྣམས་མཐིལ་ཕྱིན་པ་གནང་། ཕྱག་སྤྱི་བོར་བཞག་སྟེ་
ལུང་བསྟན་དབུགས་དབྱུང་སོགས་ཞིབ་པར་སྩལ། དེ་ནས་ལྷོ་བྲག་སྟག་ཉའི་བྲག་ལ་བུག་སྒོ་
འདག་སྦྱར་གྱིས་ཟླ་བ་བཅུ་གཅིག་གི་རིང་ཉིན་མཚན་ཐོག་ཐག་ཏུ་སྟན་གྱི་དྲོད་མ་ཡལ་བར་
རྩེ་གཅིག་ཏུ་བསྒོམས་པའི་མཐར། ཉམས་རྟོགས་ཇི་ལྟར་འཁྲུངས་པའི་ཚུལ་བླ་མ་ལ་ཕུལ་
བས་བླ་མ་ཐུགས་ཤིན་ཏུ་དགྱེས་ཏེ། རིམ་པར་དབང་དང་གདམས་ངག་མན་ངག་ཡོངས་སུ་
རྫོགས་པ་དང་། ཁྱད་པར་གཞན་ལ་མ་གྲགས་པའི་མཁའ་འགྲོའི་སྙན་བརྒྱུད་ཀྱི་གདམས་
ངག་ཐམས་ཅད་འཕྲི་བསྣན་ལྷག་ཆད་མེད་པར་དབུ་སྙུང་བཞེས་ཏེ་བུམ་པ་གང་བྱོའི་ཚུལ་དུ་
གནང་། དེ་ལྟར་བླ་མའི་མདུན་ནས་གདམས་ངག་གི་སྒྲོ་འདོགས་མ་ལུས་པ་ཆོད་ནས། ཇི་
224



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
ཞིག་ན་མནལ་ལམ་གྱི་བརྡས་བསྐུལ་བ་ལྟར་བླ་མའི་སྤྱན་སྔ་ནས་ཀྱང་གནང་བ་ཐོབ་ཏེ།
ཡབ་སྲས་ཕན་ཚུན་ཐུགས་ཤིན་ཏུ་འཕྲེང་བའི་རྣམ་པ་དང་བཅས་རྗེ་བཙུན་ཉིད་ཀྱི་འཁྲུངས་
ཡུལ་དུ་ཕེབས། དེར་བྱོན་ནས་ཀྱང་མནལ་ལམ་གྱི་མཚན་ལྟས་བཞིན་དུ་ཡུམ་གཤེགས་ནས་
ལོ་མང་ཐལ། སྲིང་མོ་སྤྲང་དུ་འཁྱར། ཞིང་ཁང་ཐམས་ཅད་འཇག་སྐྱས་འཕྱུར་བ་སོགས་
ཤིན་ཏུ་སྐྱོ་བའི་སྣང་ཚུལ་གྱིས་ཐུགས་རྒྱུད་རབ་ཏུ་བསྐུལ་ཏེ་སྒྲུབ་པ་ལ་རྩེ་གཅིག་ཏུ་གཞོལ་
བའི་དམ་བཅའ་འདི་ལྟར་མཛད་དེ། ང་རང་བྲག་དཀར་རྟ་སོར་ཤི་མ་ཤི་དང་། ཉིན་མཚན་
མེད་པར་སྒྲུབ་པ་བྱེད་དགོས། ཆོས་བརྒྱད་ཀྱི་སྣང་བ་ཤར་ན་ལྕེབས་ནས་ཤི་སྡོད། སྐྱིད་ཆོས་
ཀྱི་སྣང་བ་ཤར་ན་མཁའ་འགྲོ་ཆོས་སྐྱོང་རྣམས་ཀྱིས་ཀྱང་ངའི་སྲོག་ཆོད་ཅིག ཅེས་དང་།
མགུར་ལས་ཀྱང་།
ཤི་བ་མི་ཡིས་མ་ཚོར་ཞིང་། །
རོ་རུལ་བྱ་ཡིས་མ་མཐོང་བར། །
རི་ཁྲོད་འདི་རུ་འཆི་ནུས་ན། །
རྣལ་འབྱོར་བསམ་པ་རྫོགས་པ་ཡིན། །
ཞེས་སོགས་དམ་བཅའ་དང་སྨོན་ལམ་ཡང་ཡང་མཛད་དེ། བྲག་དཀར་རྟ་སོ་དང་། གཞན་
ཡང་བླ་མས་ལུང་བསྟན་པའི་གནས། ལ་ཕྱི་དང་ཏི་སེ་སོགས་དབེན་པའི་རི་སུལ་དུ་འཚོ་བ་
ཟྭ་ཚོད་ཙམ་དང་། ཕལ་ཆེར་ཏིང་ངེ་འཛིན་ལ་བརྟེན་ཏེ་དཀའ་སྤྱད་དང་སྙིང་རུས་དྲག་པོས་
སྒྲུབ་པ་ལ་རྩེ་གཅིག་ཏུ་གཞོལ་བས་སྐུ་ཚེ་དེ་ཉིད་ལ་སྤངས་རྟོགས་མ་ལུས་པ་མཐར་ཕྱིན་པ་
རྒྱལ་བ་རྡོ་རྗེ་འཆང་གི་གོ་འཕང་མངོན་དུ་མཛད་དེ། དེ་ཡང་ཕྱི་དངོས་པོའི་ཆོས་ཐམས་ཅད་
ནང་རིག་པ་སེམས་སུ་མཁྱེན་ལ། སེམས་གདོད་ནས་འོད་གསལ་སྐྱེ་མེད་སྟོང་པར་ཁོ་ཐག་
225



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཆོད་ཅིང་། དེ་འགག་མེད་དུ་ཤར་བའི་རང་རྩལ་སྐུ་གསུམ་འབྲལ་མེད་མངོན་སུམ་དུ་
གཟིགས་པས་དོན་གྱི་པཎྜི་ཏ་ཆེན་པོར་གྱུར་ཏེ་གསུང་རབ་མདོ་སྡེ་བཅུ་གཉིས་དང༌། རྒྱུད་སྡེ་
བཞིའི་དགོངས་དོན་མཐའ་དག་རྡོ་རྗེའི་གླུར་ལེན་པ་ལ་ཐོགས་པ་མི་མངའ་བ་དང་། བཀོད་
པ་ལུས་ཀྱི་རྫུ་འཕྲུལ་ཡ་མ་ཟུང་དུ་མས་ལོག་ལྟ་ཅན་རྣམས་སུན་དབྱུང་ནས་ཡང་དག་པའི་ལྟ་
སྒོམ་སྤྱོད་འབྲས་ལ་འགོད་པར་མཛད་པ། ཆོས་བརྒྱད་ཀྱི་འདོར་ལེན་དང་གང་ཟག་གི་ངོ་
འཛིན་ཐམས་ཅད་དང་བྲལ་བ་སོགས། མདོར་ན་མཁྱེན་བརྩེ་ནུས་གསུམ་གྱི་ཡོན་ཏན་མ་
ལུས་པ་མཐར་ཕྱིན་པ་མངའ་བས། ཐ་ན་དུད་འགྲོ་ལའང་ཁྲིད་བཏབ་སྟེ་སྨིན་གྲོལ་ལ་འགོད་
པར་མཛད་པས་མཚོན་མི་དང་མི་མ་ཡིན་པའི་སྐྱེ་འགྲོ་རྩིས་ལས་འདས་པ་ལ་རང་རང་གི་བློ་
དང་འཚམས་པའི་ཆོས། དཔེ་འཇིག་རྟེན་གྱི་སྣང་བ་དང་བསྟུན་ཞིང་དོན་རྒྱལ་བའི་དགོངས་
པ་དང་སྦྱར་ཏེ་ཆོས་ཀྱི་འཁོར་ལོ་མཐའ་ཡས་པ་ཞིག་བསྐོར་བར་མཛད་པས། འཇིག་རྟེན་གྱི་
ཁམས་སུ་ཐུབ་པའི་རིང་ལུགས་སྤྱི་དང་། ཁྱད་པར་སྒྲུབ་བརྒྱུད་ཀྱི་བསྟན་པ་རིན་པོ་ཆེ་ཉིན་
མོ་ལྟར་གསལ་བར་མཛད་པ་སོགས་ཕྲིན་ལས་ནམ་མཁའ་དང་མཉམ་པར་གྱུར་ཏེ། དགུང་
གྲངས་རྒྱ་བཞིར་ངོ་མཚར་གྱི་ལྟས་བསམ་གྱིས་མི་ཁྱབ་པ་དང་བཅས་ཤར་ཕྱོགས་མངོན་
པར་དགའ་བའི་ཞིང་ག་ལ་བ་དེར་བཞུད་དོ། །
གཉིས་པ་རས་ཆུང་བཀའ་བརྒྱུད་ནི། དེ་ཡང་རྗེ་བཙུན་ཉིད་ལ་བླ་མ་དང་ཡི་དམ་
མཁའ་འགྲོས་ལུང་བསྟན་པ་ལྟར་གྱི་བུ་སློབ་ཉི་མ་ལྟ་བུ་དྭགས་པོ་ལྷ་རྗེ་དང་། ཟླ་བ་ལྟ་བུ་
རས་ཆུང་རྡོ་རྗེ་གྲགས་པ་སོགས་ཐུགས་ཀྱི་སྲས་བརྒྱད། ཉེ་བའི་སྲས་བཅུ་གསུམ། ས་ལམ་
མཐར་ཕྱིན་པའི་རྣལ་འབྱོར་ཕོ་མོ་ཉེར་ལྔ། རྟོགས་ལྡན་ཕྱིར་མི་ལྡོག་པ་བརྒྱ་རྩ་ལ་སོགས་པ་
ས་ཆེན་པོའི་རྡུལ་དང་མཉམ་པ་ཞིག་བྱོན་པ་ལས། རས་ཆུང་རྡོ་རྗེ་གྲགས་པས། རྗེ་བཙུན་གྱི་
226



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
མདུན་ནས་དབང་དང་གདམས་ངག་མ་ལུས་པ་ཞུས་ཏེ་བསྒོམས་པ་ན་གཏུམ་མོའི་བདེ་དྲོད་
ལ་རང་བྱན་ཚུད་པས་རས་ཆེན་དང་རས་ཆུང་ཞེས་ཡབ་དང་མཚུངས་པར་གྱུར། བླ་མས་
ལུང་བསྟན་པ་བཞིན་རྒྱ་གར་དུ་བྱོན་ནས་ནཱ་རོ་དང་མེ་ཏྲི་གཉིས་ཀྱི་དངོས་སློབ་གྲུབ་ཆེན་ཏི་
པུ་བའི་མདུན་ནས་ལུས་མེད་མཁའ་འགྲོའི་ཆོས་སྐོར་ཕྱི་མ་རྣམས་ཞུས། མ་གཅིག་གྲུབ་པའི་
རྒྱལ་མོ་ལས་ཚེ་དཔག་མེད་དང་། རྟ་མགྲིན་ལ་སོགས་པའི་སྒྲུབ་སྐོར་ཇི་སྙེད་ཅིག་ཐོབ། སྐུ་
ཚེ་ཞག་བདུན་ལས་མེད་པ་དེ་བརྒྱད་ཅུ་རྩ་བརྒྱད་དུ་ཐུབ་པའི་དངོས་གྲུབ་བརྙེས་ཏེ་བོད་དུ་
ཕེབས་པ་ན། ཐོག་མར་བླ་མ་རྗེ་བཙུན་ལ་སྐུ་ཚེ་རིང་བའི་རྟེན་འབྲེལ་དུ་ཚེ་དཔག་མེད་ཀྱི་
དབང་ཆོས་སྐྱེམས་སུ་ཕུལ། ཟབ་ཆོས་འདི་ནི་ད་ལྟའང་གངས་ཅན་གྱི་གྲུབ་མཐའ་ཕལ་མོ་
ཆེས་གདམས་པའི་གཙིགས་སུ་འཛིན། སྙན་བརྒྱུད་ཀྱི་གདམས་པའི་མཛོད་ནི། གཙོ་བོ་
རྒྱལ་བ་ཁྱུང་ཚང་པ་ལ་གཏད། དེ་ལས་རིམ་པར་བརྒྱུད་དེ་འགྲོ་མགོན་གཙང་པ་རྒྱ་རས་
ཀྱིས་བཀའ་སྲོལ་རྒྱ་ཆེར་བཏོད། བླ་མ་ཟངས་རི་རས་པ་ལ་འཇིག་རྟེན་དབང་ཕྱུག་རྒྱལ་བ་
རྒྱ་མཚོའི་ཟབ་ཆོས་སོགས་གནང་། དེས་འགྲོ་མགོན་རས་ཆེན་ལ་གནང་སྟེ་རིམ་པར་ཀརྨ་
ཀཾ་ཚང་ལ་བཀའ་བབས་པའོ། །དེ་ལྟར་རས་ཆུང་རྡོ་རྗེ་གྲགས་པ་དེ་ཉིད་ཡུན་རིང་པོའི་བར་
དུ་བསྟན་འགྲོའི་དོན་མཛད་ཅིང་། ཁྱད་པར་དུ་གྲུབ་བརྙེས་ཀྱི་སློབ་ཚོགས་མཐའ་ཡས་པར་
བསྐྲུན་ཏེ། མཐར་སྐུ་ལུས་མ་སྤངས་པར་ལྕང་ལོ་ཅན་དུ་གཤེགས་སོ། །
གསུམ་པ་མཉམ་མེད་དྭགས་པོའི་བཀའ་བརྒྱུད་འཆད་པ་ལ། དྭགས་པོའི་རྩ་བའི་
གདན་རབས་ཀྱི་བརྒྱུད་པ་དང་། ཁྱད་པར་རྗེ་ཉིད་ཀྱི་སློབ་མ་ཡང་སློབ་དང་བཅས་པ་ལས་
བཀའ་བརྒྱུད་ཆེ་བཞི་དང་། ཆུང་བརྒྱད་ཀྱི་བཀའ་སྲོལ་རྣམས་ཇི་ལྟར་བྱོན་པའི་ཚུལ་གསུམ་
ལས། དང་པོ་ནི། དེ་ཡང་རྒྱལ་བ་ཉི་མའི་གཉེན་གྱིས་མདོ་ཏིང་འཛིན་རྒྱལ་པོ་དང་། སྙིང་རྗེ་
227



སྐུ
སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
པད་དཀར་སོགས་ནས་ཤིན་ཏུ་གསལ་བར་ལུང་བསྟན་པའི་དགེ་སློང་འཚོ་བྱེད་དམ་མཉམ་
མེད་དྭགས་པོ་ལྷ་རྗེ་སྟེ། ས་བཅུའི་སྤོ་ལ་གནས་པའི་བྱང་ཆུབ་སེམས་དཔའ་དེ་ཉིད་རབ་བྱུང་
དང་པོའི་ས་མོ་ལུག ཕྱི་ལོ་༡༠༧༩ ལོར་སྲིད་པ་ཉེ་བར་བཟུང་བའི་ཚུལ་བསྟན་ནས། སྐུ་
ཚེའི་སྟོད་དུ་སྨན་པའི་རྒྱལ་པོའི་རྣམ་ཐར་བདག་གིར་བཞེས་ཏེ་འགྲོ་བ་དཔག་ཏུ་མེད་པའི་
སྲོག་འཚོ་བར་བྱེད་པའི་དོན་མཛད། དགུང་གྲངས་ཉེར་དྲུག་གི་སྟེང་མང་ཡུལ་དགེ་བཤེས་
བློ་ལྡན་ཤེས་རབ་ཀྱི་མདུན་ནས་བསྙེན་པར་རྫོགས་ཏེ། འདུལ་བའི་སྡེ་སྣོད་མཐའ་དག་
གསན་བསམ་ཉམས་བཞེས་བསྐྱངས་པས་འདུལ་བ་འཛིན་པ་ཐམས་ཅད་ཀྱི་ནང་ནས་རྒྱལ་
ཚན་གྱི་ཏོག་ལྟ་བུར་གྱུར། དེ་ནས་རིམ་བཞིན་མདོ་སྔགས་ཀྱི་བཀའ་དང་དགོངས་འགྲེལ་
ཡོངས་སུ་རྫོགས་པ་དང་། ཁྱད་པར་དགེ་བཤེས་སྙུག་རུམ་པ་དང་། ལྕགས་རི་བ། རྒྱ་ཡོན་
བདག་སོགས་ལས་སྐྱེས་བུ་གསུམ་གྱི་ལམ་གྱི་རིམ་པ་སོགས་ཇོ་བོ་བཀའ་གདམས་པའི་མན་
ངག་མཐའ་དག་གསན་བསམ་ཉམས་བཞེས་མཐིལ་ཕྱིན་པ་མཛད་དེ། རྒྱལ་སྲས་ཀྱི་སྤྱོད་པ་
རླབས་པོ་ཆེ་ལ་སློབ་པར་མཛད་པའི་བཀའ་གདམས་བསྟན་པའི་སྒྲོན་མེ་ཆེན་པོར་གྱུར། ཇི་
ཞིག་ན་རྗེ་བཙུན་མི་ལ་རས་པའི་སྙན་པ་གསན་པ་དང་། དེའི་མོད་ལ་རྗེ་བཙུན་གྱི་སྤྱན་སྔར་
བྱོན། རྗེ་བཙུན་གྱིས་ཀྱང་དགེ་སློང་རྡོ་རྗེ་འཛིན་པ་འཛམ་གླིང་གྲགས་པའི་རྒྱན་ཞེས་ཐུགས་
སྲས་ཀྱི་གཙོ་བོ་ཉིད་དུ་བཟུང་སྟེ་ཐབས་ལམ་གཏུམ་མོ་སོགས་ཆོས་དྲུག་དང་། གྲོལ་ལམ་
ཕྱག་རྒྱ་ཆེན་པོ་སོགས་མན་ངག་གི་བཀའ་ཐམས་ཅད་ལྷག་མ་མེད་པར་དགྱེས་བཞིན་སྩལ་
ཏེ་བསྒོམས་པས་ཕྱག་རྒྱ་ཆེན་པོའི་རྟོགས་པ་མཐར་ཐུག་པ་བརྙེས། བླ་མས་ལུང་བསྟན་པ་
བཞིན་སྒམ་པོ་གདར་གྱི་རི་བོར་གདན་ས་བཟུང་སྟེ་སློབ་མ་ཐུན་མོང་བ་རྣམས་ལ་བཀའ་
གདམས་ལམ་རིམ་དང་། མདོ་ལུགས་ཏིང་ངེ་འཛིན་ལ་ཕྱག་ཆེན་གྱི་མིང་གིས་བརྒྱན་པ་
228



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
དང་། ཐུན་མིན་རྣམས་ལ་བླ་མ་མི་ལས་གནང་བའི་ཐབས་ལམ་དང་འབྲེལ་བའི་སྔགས་ཀྱི་
ཕྱག་ཆེན་ཐུན་མོང་མ་ཡིན་པ་བསྟན་ནས། ཆོ་འཕྲུལ་ཆེན་པོས་ཆོས་ཀྱི་འཁོར་ལོ་བསྐོར་
བས་ལས་ཅན་དགྲ་བཅོམ་པ་ལྟ་བུ་ལྔ་བརྒྱ་སོགས་གདུལ་བྱ་མཐའ་ཡས་པ་སྨིན་གྲོལ་དུ་
མཛད། བཀའ་ཕྱག་ཆུ་བོ་གཅིག་འདྲེས་ཀྱིས་གདམས་ཟབ་ཐར་པ་རིན་པོ་ཆེའི་རྒྱན་དང༌།
ལམ་མཆོག་རིན་ཕྲེང་། གཞན་ཡང་ཕྱག་ཆེན་ལྷན་ཅིག་སྐྱེས་སྦྱོར་དང་། ཚོགས་ཆོས་ཆེན་མོ་
སོགས་ཕྱི་རབས་ཀྱི་གདུལ་བྱ་རྣམས་ལ་རྒྱལ་ཚབ་ཀྱི་ཚུལ་དུ་བཞག་སྟེ། དགུང་གྲངས་
བདུན་བཅུ་རྩ་ལྔར། ཆུ་མོ་བྱ། ཕྱི་ལོ་༡༡༥༣ ལོར་ཆོས་ཀྱི་དབྱིངས་སུ་སྙོམས་པར་ཞུགས་
སོ། །དེ་ལྟར་ཆོས་ཀྱི་རྒྱལ་པོ་མཉམ་མེད་སྒམ་པོ་པས་བཀའ་ཕྱག་ཆུ་བོ་གཅིག་འདྲེས་ཀྱི་
གདམས་ངག་ཚང་ལ་མ་ནོར་བ་ཉམས་སུ་ལེན་པའི་བཀའ་སྲོལ། ངེས་དོན་བསྟན་པའི་སྙིང་
པོ་མཉམ་མེད་དྭགས་པོ་བཀའ་བརྒྱུད་ཅེས་པའི་སྒྲུབ་བརྒྱུད་རིན་པོ་ཆེ་འདི་ཉིད་ཀྱི་སྲོལ་
གཏོད་པར་མཛད་པ་འདི་ནི་བཀའ་བརྒྱུད་ཡོངས་ཀྱི་ཆུ་འགོ་ལྟ་བུར་གྱུར་པའོ། །དེ་ཡང་རྩ་
བའི་གདན་ས་འཛིན་པ་པོ་དབོན་སྒོམ་ཚུལ་ཁྲིམས་སྙིང་པོ་སོགས་རིམ་པར་བྱོན་པ་དང༌།
ལྷག་པར་ཕྱིས་སུ་མཁས་གྲུབ་ཆེན་པོ་བཀྲས་ཤིས་རྣམ་རྒྱལ་སོགས་སྐྱེས་ཆེན་ཟམ་མ་ཆད་
པར་བྱོན་པ་རྣམས་ཀྱིས་བཤད་སྒྲུབ་ཀྱི་སྡེ་རྒྱ་ཆེར་སྤེལ་ལོ། །
གཉིས་པ་བཀའ་བརྒྱུད་ཆེ་བཞི་ནི། འབའ་རམ་བཀའ་བརྒྱུད་དང་། ཚལ་པ་
བཀའ་བརྒྱུད། ཀརྨ་བཀའ་བརྒྱུད། ཕག་གྲུ་བཀའ་བརྒྱུད་བཅས་ལས། དང་པོ་ནི། མཉམ་
མེད་དྭགས་པོའི་སློབ་མ་གྲུབ་པའི་དབང་ཕྱུག་འབའ་རམ་པ་དར་མ་དབང་ཕྱུག་ལས་རིམ་
པར་བརྒྱུད་པ་སྟེ། འདི་ལ་སློབ་མ་མང་དུ་བྱོན་པའི་བརྒྱུད་འཛིན་གཙོ་བོ་ནི། འགྲོ་མགོན་ཏི་
ཤྲཱི་རས་ཆེན་ཡིན་ཞིང་། འདིའི་དུས་སུ་སྒོམ་སྡེ་རི་ཁག་བཅོ་བརྒྱད་སོགས་བྱུང་བས་ཕྲིན་
229



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ། །
ལས་དར་རྒྱས་སུ་གྱུར་ཏེ་ད་ལྟའང་གདམས་པའི་རྒྱུན་ཇི་སྙེད་ཅིག་བཞུགས་བཞིན་པའོ། །
གཉིས་པ་ཚལ་པ་བཀའ་བརྒྱུད་ནི། ཞང་འགྲོ་བའི་མགོན་པོ་བརྩོན་འགྲུས་གྲགས་
པ་ལས་བྱུང་སྟེ། དེ་ནི་རབ་བྱུང་གཉིས་པའི་ཆུ་མོ་ཡོས། ཕྱི་ལོ་༡༡༢༣ ལོར་སྐྱིད་ཤོད་ཚ་བ་
གྲུར་སྐུ་འཁྲུངས། ཆུང་ངུའི་སྐབས་ནས་ཀྱང་མདོ་སྔགས་ཆོས་ཚུལ་དཔག་ཏུ་མེད་པར་གསན་
བསམ་མཛད། བླ་མ་དཔལ་ཧྥུ་ལོ་ལས་གསང་སྔགས་ཀྱི་སྨིན་གྲོལ་མཐའ་ཡས་པ་ཞིག་
གསན་ཏེ། རིམ་པ་གཉིས་ཀྱི་རྣལ་འབྱོར་ལ་བརྟན་པ་ཐོབ། དགུང་ལོ་སོ་གསུམ་པར་དྲགས་
པོ་ལྷ་རྗེའི་དབོན་པོ་རྗེ་སྒོམ་པ་ཚུལ་ཁྲིམས་སྙིང་པོ་དང་མཇལ་ཏེ་ལྷན་ཅིག་སྐྱེས་སྦྱོར་གྱི་
གདམས་པ་ཐོབ་སྟེ་བསྒོམས་པས་དོན་དམ་བྱང་ཆུབ་སེམས་ཀྱི་རྟོགས་པ་མངོན་དུ་གྱུར།
སྤྱིར་དཔལ་གྲྭ་ལོ་ཡེ་ཤེས་ཀྱི་མགོན་པོ་ཡིན་ངེས། མལ་ཡེར་པ་བ་རྡོ་རྗེ་རྣལ་འབྱོར་མ་ཡིན་
ངེས། དངུལ་ཆུ་བེ་རོ་བ་ཧེ་རུ་ཀ་ཡིན་ངེས། རྗེ་སྒོམ་ཚུལ་རྡོ་རྗེ་འཆང་ཡིན་ངེས་ཏེ། ཡིན་ངེས་
ཀྱི་བླ་མ་བཞི་སོགས་བསྟེན། མནལ་ལམ་བཟུང་ནས་སུམ་ཅུ་རྩ་གསུམ་དུ་བྱོན། ཨོ་རྒྱན་དུ་
བྱོན་བཞེད་པ་ན། ཡེ་ཤེས་མགོན་པོས་ལས་བཞིའི་དངོས་གྲུབ་ཕུལ། གཟའ་དང་རྒྱུ་སྐར་
ཐམས་ཅད་ཀྱིས་སྲོག་སྙིང་ཕུལ། ལྷག་པའི་ལྷའི་ཞལ་གཟིགས་དང་། མངོན་ཤེས་རྫུ་འཕྲུལ་
ལ་མངའ་བརྙེས། སྤྱིར་དེའི་སྐབས་ན། བོད་རྒྱལ་ཁྲིམས་མེད་པ་སིལ་བུར་སོང་བའི་དུས་
ཡིན་པས་ཐམས་ཅད་ལ་རི་རྒྱ་ཀླུང་རྒྱ་སོགས་མཛད། བཀའ་འོག་ཏུ་མི་འདུ་བ་རྣམས་ལ་
སྤྲུལ་པའི་དམག་གི་གཡུལ་བཀྱེ་བ་སོགས་དྲག་པོའི་ཕྲིན་ལས་ཀྱིས་བཀར་བཏགས།
གཡུལ་ངོར་ཕྱག་རྒྱ་ཆེན་པོའི་རྟོགས་པ་མངོན་སུམ་དུ་སྐྱེས་པ་དང༌། ཡི་དམ་ལྷའི་ཞལ་མཐོང་
བའི་སློབ་མའང་བསམ་གྱིས་མི་ཁྱབ་པ་བྱུང་། དེ་ཡང་དྲག་པོའི་ཕྲིན་ལས་མངོན་སུམ་དུ་
མཛད་པ་རྒྱ་གར་ན་བིརཱུ་པ་དང་། བོད་དུ་བླ་མ་ཞང་རིན་པོ་ཆེ་ལས་མ་བྱུང་ཞེས་གྲུབ་ཐོབ་ཨོ་
230



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
རྒྱན་པས་གསུངས་པར་གྲགས། རྗེ་སྒོམ་ཚུལ་གྱིས་ལུང་བསྟན་པ་བཞིན། ཕྱིས་སུ་ཚལ་གུང་
ཐང་གི་གཙུག་ལག་ཁང་ལྷ་ཆེན་དང་བཅས་པ་བཞེངས། བརྒྱུད་འཛིན་གྱི་སློབ་བརྒྱུད་རྒྱ་
ཆེར་འཕེལ་ཏེ། བར་སྐབས་སུ་ཆོས་སྲིད་ཕྲིན་ལས་ཀྱི་མངའ་ཐང་ཤིན་ཏུ་རྒྱས་ནའང། དེང་
སང་མན་ངག་གི་སྐོར་འགའ་ཞིག་ལས་དངོས་སུ་བརྒྱུད་འཛིན་ནི་མི་སྣང་ངོ་། །
གསུམ་པ་ཀརྨ་བཀའ་བརྒྱུད་ནི། རྗེ་སྒམ་པོ་པའི་ཐུགས་སྲས་ཀྱི་གཙོ་བོ་མ་བྱོན་
སངས་རྒྱས་དྲུག་པ་སེངྒེའི་ང་རོ་བྱང་ཆུབ་སེམས་དཔའི་ཚུལ་བསྟན་པ་གྲུབ་ཐོབ་དབུ་སེའམ་
རྗེ་དུས་གསུམ་མཁྱེན་པ་ལས་རིམ་པར་བརྒྱུད་པ་སྟེ། དེ་ཡང་རྗེ་དེ་ཉིད་རབ་བྱུང་གཉིས་པའི་
ལྕགས་སྟག ཕྱི་ལོ་༡༡༡༠ལོར་མདོ་ཁམས་ཏྲེ་ཤོད་ཁུལ་དུ་སྐུ་བལྟམས། ཆུང་ངུའི་དུས་ནས་
ཀྱང་དགེ་བའི་བཤེས་གཉེན་དུ་མའི་ཞལ་སྔ་ནས་མདོ་རྒྱུད་མན་ངག་མཐའ་ཡས་པ་ཞིག་
གསན་བསམ་ཉམས་བཞེས་ཀྱིས་དངོས་གྲུབ་རྣམ་པ་གཉིས་ལ་དབང་ཐོབ། འོན་ཏེ་གཞན་
དོན་དུ་བསྟན་པ་རིམ་འཇུག་གི་ཚུལ་སྟོན་པར་བཞེད་ནས། མཁན་པོ་མལ་འདུལ་འཛིན་གྱི་
མདུན་ནས་བསྙེན་པར་རྫོགས་ཤིང་འདུལ་བའི་སྡེ་སྣོད་མཐའ་དག་གསན་བསམ་མཛད། ཕྲུ་
པ་ཆོས་སེང་དང་། པ་ཚབ་ལོ་ཙཱ་བ། བླ་མ་གྲྭ་ལོ་སོགས་ལས་རིམ་བཞིན་བྱམས་ཆོས་དང་།
དབུ་མ་རིགས་ཚོགས། དུས་འཁོར་སྦྱོར་དྲུག་སོགས་གསན། ཁྱད་པར་རྗེ་སྒམ་པོ་པ་དང་།
རས་ཆུང་རྡོར་གྲགས། རྗེ་སྒོམ་ཚུལ་སོགས་ལས་ཕྱག་ཆེན་དང་ཆོས་དྲུག་སོགས་མན་ངག་གི་
བཀའ་མཐའ་དག་གསན་བསམ་བསྒོམས་པས་ཕྱག་རྒྱ་ཆེན་པོའི་རྟོགས་པ་མཐར་ཐུག་པ་
བརྙེས་ཏེ། དེ་ཡང་མི་བསྐྱོད་ཞབས་ཀྱིས།
རྗེ་བཙུན་རས་ཆུང་བྱོན་པའི་ཚེ། །
231



སྤྱི
aཔ།
སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
མོས་པ་འཁྲུངས་ནས་སྤྱན་སྔར་བྱོན། །
སྨིན་གྲོལ་གཉིས་ཀྱི་རྩལ་ཆེན་རྫོགས། །
གདམས་ངག་མཐར་ཕྱིན་ཁྱོད་ལ་འདུད། །
དྭགས་པོ་ཁུ་དབོན་མཇལ་བའི་ཚེ། །
ཆོས་སྐུ་སྤྲོས་བྲལ་རྗེན་པར་བུད། །
བདེ་ཆེན་ཁ་སྦྱོར་ཡན་ལག་རྫོགས། །
རྣམ་པར་རྟོག་པའི་གནས་པ་མེད། །
གང་ཤར་ཕྱག་རྒྱ་ཆེན་པོར་རོལ། ། །
མ་རྟོགས་འགྲོ་ལ་ཐུགས་རྗེ་འཁྲུངས། །
ཀུན་མཁྱེན་རྒྱལ་པོ་ཁྱོད་ལ་འདུད། །
ཅེས་སོགས་གསུངས་པ་ལྟར་རོ། །དེ་རྗེས་རིམ་པར་སྟོད་ལུང་མཚུར་ཕུ་དང་། ཀརྨ་རི་གླིང།
ཀཾ་པོ་གནས་ནང་སོགས་ཕྱག་བཏབ། མཁས་གྲུབ་ཀྱི་སློབ་ཚོགས་དཔག་ཏུ་མེད་པར་བསྐྲུན་
པ་སོགས་ཕྲིན་ལས་ནམ་མཁའ་དང་མཉམ་པར་གྱུར་ཏེ། དགུང་གྲངས་གྱ་བཞིར་ཆོས་ཀྱི་
དབྱིངས་སུ་སྙོམས་པར་ཞུགས་སོ། །དེའི་སྐུ་ཕྲེང་གཉིས་པ་གྲུབ་ཆེན་ཆོས་ཀྱི་བླ་མ་ཞེས་
མདའ་བསྣུན་ཞབས་དང་སྤང་རྟོགས་རྣམ་དབྱེར་མེད་པ་དེ་ཉིད་གདོད་ནས་རྒྱལ་བ་རྣམས་
ཀྱི་ཕྲིན་ལས་པར་མགྲིན་གཅིག་ཏུ་དབང་བསྐུར་ཏེ། མཚན་དཔལ་ཀརྨ་པ་ཞེས་འོག་མིན་
ཆེན་པོའི་ཞིང་ཁམས་མཐར་ཐུག་པའི་བར་དུ་མངོན་པར་གྲགས་པ་ཉིད། གདུལ་བྱ་ཐུན་
མོང་བ་རྣམས་ཀྱི་སྣང་ངོར་མཚན་གྱི་ཡི་གེས་གསལ་བར་མཛད་པའི་རྒྱུ་མཚན་ལས་དཔལ་
ཀརྨ་བཀའ་བརྒྱུད་ཅེས་གངས་ཅན་གྱི་ལྗོངས་སུ་ཐུབ་བསྟན་ཁང་བཟང་ལྟ་བུའི་དབུས་ན་
232



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
རྒྱལ་མཚན་གྱི་ཏོག་ལྟར་མངོན་པར་མཐོ་བའི་གྲུབ་མཐའ་ཆེན་པོ་འདི་བྱུང་བ་ཡིན་ལ། དེ་
ཡང་བརྒྱུད་པ་རིན་པོ་ཆེ་འདི་ཉིད་སྒྲུབ་པའི་བཀའ་བབས་པ་ཡིན་ཏེ། ཀུན་མཁྱེན་བསྟན་
པའི་ཉིན་བྱེད་ཀྱིས། དེ་ཡང་བཅོས་མའི་འཆིང་བ་ཐམས་ཅད་གླང་པོའི་ཁྱུ་མཆོག་གིས་
འདམ་བུའི་ཚལ་ལྟར་བརྫིས། སངས་རྒྱས་ཐམས་ཅད་འཚང་རྒྱ་བར་གང་ནས་བྱོན་པའི་
ཤུལ་ལམ་ཆེན་པོ་ལ་མཛུབ་ཚུགས་སུ་བསྟན། སློབ་རིས་སུ་གཏོགས་སོ་ཅོག་ཐམས་ཅད་
ཀྱང་ཆོས་བརྒྱད་ཀྱི་ཐལ་བ་རླུང་ལ་བསྐུར། རིའི་བུ་བྱས། ན་བུན་གྱི་གོས་གྱོན། ལྟོ་གོས་
གཏམ་གསུམ་ལ་གྱོང་བསྐུར། ལུས་འདུ་འཛི་དང་། ངག་བྲེ་མོ། སེམས་རྣམ་རྟོག་ལས་
དབེན་པའི་མཚམས་པོ་ཆེ་ལེགས་པར་བཅད་ནས་སྟན་ཐོག་གཅིག་ཏུ་སྤང་ལ་བེ་ཕུར་བཏབ་
བ་ལྟར་སྡོད་ཚུགས། དེས་བླ་མས་བསྟན་པའི་གདམས་ངག་གི་བདུད་རྩི་སྙིང་ལ་བཞག་ནས་
བརྒལ་དཀའ་སྲིད་པའི་རྭ་བ་ཐོགས་པ་མེད་པར་བརྒལ་ཏེ། ཟུང་འཇུག་རྡོ་རྗེ་འཆང་གི་གོ་
འཕང་ཞེས་བྱ་བའི་མིང་སྙན་པོ་ཅན་དེར་སོང་བ་ལ་རྩོད་པ་མེད་པས། གྲུབ་ཐོབ་གངྒའི་ཀླུང་
གི་བྱེ་མ་སྙེད་སྔར་བྱོན། ཕྱིས་འབྱོན་པར་འགྱུར། ད་ལྟ་འབྱོན་བཞིན་པ་འདི་ཀ་ལགས་ཞེས་
གསུངས་པ་ལྟར། མདོ་བརྒྱུད་མན་ངག་མཐའ་དག་གི་དགོངས་དོན་ཐབས་ལམ་ནཱ་རོ་ཆོས་
དྲུག་དང་། གྲོལ་ལམ་ཕྱག་རྒྱ་ཆེན་པོ་སོགས་ལ་སྒྲུབ་པ་ལྷུར་བཞེས་གཙོ་བོར་མཛད་མོད།
འོན་ཀྱང་གདུལ་བྱའི་མོས་ཁམས་དང་བསྟུན། ཕྱིས་བཤད་པའི་བཀའ་སྲོལ་ཡང་རྒྱ་ཆེར་
གཏོད་པར་མཛད་དེ། ཐོག་མར་ཀུན་མཁྱེན་རང་བྱུང་རྒྱལ་བས་ནང་བརྟག་རྒྱུད་གསུམ་
སོགས་ཀྱི་བཤད་པའི་བཀའ་སྲོལ་ཕྱེས། དེའི་རྒྱུ་མཚན་ཡང་། རྗེ་ཉིད་ཀྱི་གསུང་ཟབ་མོ་ནང་
དོན་གནས་བཅུ་གཅིག་པ་འདི་ནི། བླ་མེད་རྒྱུད་སྡེ་མཐའ་དག་གི་སྤྱི་འགྲེལ། ཕྱི་ནང་གཞན་
གསུམ་དང་ཁྱད་པར་རྩ་རླུང་ཐིག་ལེའི་རྣམ་བཞག་རྒྱས་པར་སྟོན་པས་ཆོས་དྲུག་སྒོམ་པ་
233



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
རྣམས་ཀྱིས་མི་ཤེས་སུ་མི་རུང་བ་ཡིན། བརྟག་པ་གཉིས་པ་ནི། བླ་མེད་མ་རྒྱུད་ཐམས་ཅད་
ཀྱི་རྒྱལ་པོ་མངའ་བདག་མར་པས་རྩལ་དུ་བཏོན་པའི་ཟབ་ཆོས་ཁྲིད་རྒྱུན་བར་མ་ཆད་ཅིང་།
རྒྱུད་སྡེ་རྣམས་ཀྱི་བསྐྱེད་རྫོགས་སྒོམ་པ་ལ་ཐོག་མར་འདི་ཉིད་ཤེས་པ་གལ་ཆེ་བ་དང་། རྒྱུད་
བླ་མ་ནི། རྗེ་སྒམ་པོ་པའི་ཞལ་ནས། འོ་སྐོལ་གྱི་ཕྱག་རྒྱ་ཆེན་པོའི་གདམས་པ་འདིའི་གཞུང་
ནི་བཅོམ་ལྡན་འདས་བྱམས་པས་མཛད་པའི་ཐེག་པ་ཆེན་པོའི་རྒྱུད་བླ་མའི་བསྟན་བཅོས་
ཡིན་ནོ། །ཞེས་གསུངས་པ་ལྟར་བདེ་གཤེགས་ཕག་མོ་གྲུ་པ། སྐྱོབ་པ་འཇིག་རྟེན་གསུམ་
མགོན་སོགས་ཀྱིས་ཀྱང་དེའི་གྲུབ་མཐའ་འཆའ་ཞིང་། རང་བྱུང་རྒྱལ་བ་སོགས་ཐམས་ཅད་
མཁྱེན་པ་ན་རིམ་གྱིས་ཀྱང་དེའི་དགོངས་པ་རྩ་བའི་དོན་དུ་མཛད་པ་འབའ་ཞིག་ཡིན་པས་
ཕྱག་རྒྱ་ཆེན་པོ་སྒོམ་པ་ལའང་འདི་ཉིད་ཤེས་པ་གལ་ཆེ་བ་ཡིན། དེས་ན་གཞུང་འདི་གསུམ་
ནི་ཁ་བཤད་དང་རྩོད་པའི་ཆོས་མ་ཡིན་གྱི་ཉམས་ལེན་དང་ལྟོ་སྦྱར་བའི་ཆོས་ཡིན་པས་སྒྲུབ་
བརྒྱུད་འཛིན་པ་རྣམས་ཀྱིས་བཤད་པའི་རྒྱུན་མ་ཉམས་པར་བཟུང་བ་ཅི་ནས་གནད་ཆེ་བར་
ཡོད་དོ་ཞེས་འཇམ་མགོན་བློ་གྲོས་མཐའ་ཡས་ཀྱིས་གསུངས་པ་བཞིན་ནོ། །དེ་རྗེས་རྗེ་
བདུན་པ་ཆོས་གྲགས་རྒྱ་མཚོས་སྔོན་མེད་ཀྱི་ལེགས་བཤད་རྨད་དུ་བྱུང་བ་ཚད་མ་རིགས་
གཞུང་རྒྱ་མཚོ་སོགས་མཛད་དེ་གཞུང་ལུགས་རབ་འབྱམས་སྨྲ་བའི་སློབ་མ་མཐའ་ཡས་པ་
བསྐྲུན། ཁྱད་པར་རྗེ་བརྒྱད་པ་མི་བསྐྱོད་དགའ་བས་གཞན་འདྲིང་མི་འཇོག་པར་ཐམས་ཅད་
མཁྱེན་པའི་ཡེ་ཤེས་ཀྱིས་འདུལ་བའི་རྣམ་འགྲེལ་ཉི་མའི་དཀྱིལ་འཁོར་དང་། མཛོད་འགྲེལ་
གྲུབ་བདེའི་དཔྱིད་འཇོ་ལེགས་བཤད་ཡོངས་ཀྱི་རྒྱལ་པོ། མངོན་རྒྱན་འགྲེལ་བ་རྗེ་བཙུན་
ངལ་གསོ། འཇུག་ཊཱིཀ་དྭགས་བརྒྱུད་གྲུབ་པའི་ཤིང་རྟ་སོགས་མདོ་སྔགས་ཀྱི་གཞུང་འགྲེལ་
དང་། ཞལ་གདམས་སོགས་བསྟན་བཅོས་གླེགས་བམ་བཅུ་ཕྲག་བཞི་ལ་ཉེ་བ་ཞིག་ཕྱི་
234



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
རབས་གདུལ་བྱ་རྣམས་ཀྱི་བཙས་སུ་འཇོག་པར་མཛད། དྭགས་པོ་ལེགས་བཤད་གླིང་
སོགས་བཤད་གྲྭ་རྣམས་རིམ་པར་བྱུང་བས་གཞུང་ལུགས་དེ་རྣམས་ཀྱི་བཤད་པའི་རྒྱུན་ད་
ལྟའང་གནས་བཞིན་པ་སོགས་མདོར་ན་རྒྱལ་བའི་བསྟན་ལ་རྒྱལ་བ་ཉིད་ཀྱི་མཛད་པ་དང་
མཚུངས་པའི་ཕྲིན་ལས་ཀྱི་འཇུག་པ་བསམ་གྱིས་མི་ཁྱབ་སྟེ། དེ་ཡང་རྗེ་དཔའ་བོ་གཙུག་
ལག་ཕྲེང་བའི་ཞལ་སྔ་ནས། བདག་གི་བླ་མ་ཀརྨ་པ་བརྒྱད་པའི་ཞབས་ཀྱིས་སངས་རྒྱས་ཀྱི་
བསྟན་པ་རྨང་ནས་གསོས་ཏེ་ཆོས་མིན་ནུབ་ཅིང་། ཉན་ཐོས་ཀྱི་ངེས་འབྱུང་། ཐེག་ཆེན་གྱི་
སེམས་བསྐྱེད། གསང་སྔགས་ཀྱི་དམ་ཚིག་རྣམ་པར་དག་པ་དང་། ཁྱད་པར་བཀའ་བརྒྱུད་
རིན་པོ་ཆེའི་མར་རྔོག་གི་རྒྱུད་བཤད། མི་ལའི་སྙིང་རུས་དང་མན་ངག སྒམ་པོ་པའི་ངོ་བོའི་
ག་དར། ཕག་གྲུ་པའི་གསང་སྔགས། འབྲི་གུང་པའི་ཁྱད་ཆོས་རྣམས་ཀྱི་དགོངས་པ། གཙང་
པ་རྒྱ་རས་ཀྱི་རྟེན་འབྲེལ་དང་རོ་སྙོམས། ལོ་རྒོད་ཀྱི་མོས་གུས་དང་ཞེན་ལོག དེ་ཐམས་ཅད་
རླུང་སེམས་དབྱེར་མེད་ཀྱི་ངོ་བོར་གཉིས་མེད་དུ་ཚང་ལ་མ་འདྲེས་པ་དར་བར་མཛད་དེ།
མར་མི་དྭགས་གསུམ་གྱི་བཀའ་བརྒྱུད་ཐམས་ཅད་ཀྱི་བསྟན་པ་རྨང་ནས་གསོས་པ་ཡིན་
ཞེས་སོགས་གསུངས་པ་ལྟར་རོ། །དེ་ཡང་། རྗེ་དུས་གསུམ་མཁྱེན་པ་ནས། ད་ལྟའི་སྐུ་ཕྲེང་
བཅུ་བདུན་པ་ཆེན་པོ་ཨོ་རྒྱན་འགྲོ་འདུལ་ཕྲིན་ལས་རྡོ་རྗེའི་བར་དུ་ཀར་རབས་གསེར་གྱི་རི་
དབང་ཚར་དུ་དངར་བ་རིམ་པར་བྱོན་པ་རྣམས་ཀྱིས་རྒྱལ་བའི་བསྟན་པ་རིན་པོ་ཆེ་ལ་རྒྱལ་
བ་གཉིས་པ་ལྟ་བུ་ངོ་མཚར་རྨད་དུ་བྱུང་བའི་མཛད་པ་བསྐྱངས་ཚུལ་ནི་སོ་སོའི་རྣམ་ཐར་ཆེན་
མོ་ལས་རྟོགས་པར་ནུས་ལ། དེ་ལས་དུས་ཀྱི་འཁོར་ལོའི་བརྒྱུད་རིམ་དང་འབྲེལ་བའི་སྐུ་
ཕྲེང་འགའ་ཞིག་གི་རྣམ་པར་ཐར་པ་ནི་འོག་ཏུ་ཅུང་ཟད་འཆད་པར་འགྱུར་གྱི། འདིར་སྐུ་ཕྲེང་
བཅུ་བདུན་པ་ཆེན་པོའི་རྣམ་ཐར་ས་བོན་ཙམ་ཞིག་འགོད་པར་བྱ་སྟེ། དེ་ཡང་༧རྒྱལ་མཆོག་
235



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
འདི་ཉིད་བོད་མདོ་ཁམས་ལྷ་ཐོག་ཁུལ་དུ་བ་གོར་ཞེས་པའི་འབྲོག་ཁྱིམ་ན། ཡབ་ཆོས་རྡོ་
ཀརྨ་དོན་གྲུབ་དང་། ཡུམ་ག་གཟི་བློ་དགའ་གཉིས་ཀྱི་སྲས་སུ་རབ་བྱུང་བཅུ་དྲུག་པའི་ཤིང་
གླང་ཟླ་བ་ལྔ་པའི་ཚེས་བརྒྱད་དང་། ཕྱི་ལོ་༡༩༨༥ ཟླ་བ་དྲུག་པའི་ཚེས་ཉེར་དྲུག་ཉིན། དུང་
དཀར་སོགས་སྙན་འཇེབས་རོལ་མོའི་བྱེ་བྲག་སྣ་ཚོགས་པའི་སྒྲས་ཡུལ་ལུང་ཀུན་ཏུ་ཁྱབ་པ་
སོགས་བསྙོན་དུ་མེད་པར་ཀུན་གྱིས་མཐུན་སྣང་དུ་གྲུབ་པའི་ངོ་མཚར་དགེ་ལེགས་ཀྱི་མཚན་
མ་གཞལ་དུ་མེད་པ་དང་བཅས་ཏེ། འགྲོ་བའི་བསོད་ནམས་ཀྱི་དཔལ་དུ་མཚན་དཔེའི་པདྨོ་
མངོན་པར་བཞད། དེའི་ཚེ་ན་སྐུའི་སྲིང་མོ་ཆུང་ཤོས་དབྱངས་མཚོ་ལགས་ཀྱིས། ཨ་བོ་
དགའ་དགའ་ཞེས་པ་གསོལ་བས་དེ་ནས་བཟུང་མཚན་དེ་སྐད་དུ་གྲགས། སྐུ་བྱིས་པའི་
སྐབས་སུའང་སུས་ཀྱང་མ་བསྟན་པར་ཚིག་བདུན་གསོལ་འདེབས་རང་བརྡོལ་དུ་གསུངས་
པ་དང་། སེམས་ཅན་གསོད་པ་གཟིགས་ཚེ་སྙིང་རྗེ་ཆེན་པོས་བཤུམས་པ་སོགས་རྒྱལ་སྲས་
བྱང་ཆུབ་སེམས་དཔའི་ངང་ཚུལ་མཐའ་དག་གསལ་བར་སྟོན་པ་ཞིག་ཏུ་གྱུར། དགུང་གྲངས་
བཞིར་ཕེབས་སྐབས། གྲུབ་ཆེན་ཚེ་དབང་དཔལ་ལྡན་གྱི་བཀའ་དགོངས་ལྟར། དཀར་
ལེགས་དགོན་དུ་ཆོས་ཞུགས་མཛད་དེ་ཡི་གེའི་ཕྱི་མོ་ནས་བརྩམས་ཆོས་སྤྱོད་ཀྱི་རིགས་ལ་
གསན་སྦྱོང་གི་དབུ་བཙུགས། དེ་སྐབས་སྐུ་ན་ཤིན་ཏུ་ཕྲ་ཡང་གཞན་འདྲིང་མི་འཇོག་པའི་
མཁྱེན་རབ་ཀྱི་ལང་ཚོ་ཆེས་ཆེར་བདོ་ཞིང་། མངོན་པར་ཤེས་པ་སོགས་ལྷན་སྐྱེས་ཀྱིས་དམ་
པའི་ཡོན་ཏན་དཔག་ཏུ་མེད་པ་མངའ་བས་ཀུན་གྱིས་ཆེ་མཐོང་དང་གུས་རྩི་ངང་གིས་ཞུས།
ཕྱི་ལོ་༡༩༩༢ ལོར་ ༧རྒྱལ་མཆོག་བཅུ་དྲུག་པ་ཆེན་པོ་རིག་པའི་རྡོ་རྗེ་མཆོག་གི་ཞལ་
འཆེམས་ལུང་བྱང་དང་། ༧རྒྱལ་བསྟན་ཡོངས་རྫོགས་ཀྱི་མངའ་བདག་༧གོང་ས་༧སྐྱབས་
མགོན་༧རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་མཆོག་གི་ཡེ་ཤེས་
236



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
དབྱིངས་གཟིགས་རྡོ་རྗེའི་ལུང་དོན་དག་རྩེ་མཐུན་གྱིས། ལྷ་ཐོག་བ་གོར་ཚང་གི་སྲས་ཨ་བོ་
དགའ་དགའ་ཞེས་པ་ཉིད། ༧རྒྱལ་དབང་ཀརྨ་པ་རིག་པའི་རྡོ་རྗེ་མཆོག་གི་ཡང་སྲིད་འཁྲུལ་
བྲལ་ངེས་འདྲོངས་ཐོག་ངོས་འཛིན་ཞུས་ཏེ་དྲིལ་ཆེན་བསྒྲགས་པའི་མོད་ལ། འཛམ་གླིང་ས་
ཕྱོགས་ཀུན་ན་གནས་པའི་སྐྱེ་རྒུ་སྤྱི་དང༌། བྱེ་བྲག་མགོན་པོ་གང་གི་རྗེས་འཇུག་སློབ་
འབངས་ཐམས་ཅད་མདོངས་ལྡན་གྱི་རྣ་བར་དབྱར་སྐྱེས་ཀྱི་སྒྲ་ཐོས་པ་ལྟ་བུ་ཡིད་ལ་སིམ་པ་
ཐོབ་ཅིང་། དགའ་བའི་ཅ་ཅོས་ཁེངས་པར་གྱུར་པ་དང་ཆབས་ཅིག བོད་དབུས་འགྱུར་འཆང་
གདན་ས་ཆེན་པོ་མཚུར་ཕུ་སོགས་ནས། སུམ་རྩེན་གྱི་དཔལ་ལ་ཅོ་འདྲི་བར་ནུས་པའི་གདན་
ཞུ་ཚོགས་པ་རྣམས་ཆུང་སྲིད་རིན་པོ་ཆེ་མཆོག་གི་༧ཞབས་པད་ག་ལ་བ་དེར་མངོན་པར་
བཏུད་ཏེ། སྐུ་འཁྲུས་དང་ན་བཟའ་གསོལ་ཞིང་། མཇལ་དར་དང་མཎྜལ་རྟེན་གསུམ་སོགས་
འདེགས་འབུལ་ཞུས། དེ་ནས་རིམ་བཞིན་ཀུན་བཟང་སྨོན་ལམ་གྱི་འཕྲུལ་ལས་བྱུང་བ་ལྟར།
དགའ་དད་སྤྲོ་གསུམ་རབ་ཏུ་འཕེལ་ཞིང་གནའ་བོའི་སྲོལ་རྒྱུན་བྱིན་ཉམས་དང་ལྡན་པའི་
གཟབ་འཕྱོར་ཕུན་སུམ་ཚོགས་པའི་སེར་སྐྱ་གྲངས་མེད་པས་ལྷ་མིའི་མཆོད་རྫས་དཔག་ཏུ་
མེད་པ་ཐོགས་ཤིང་། ལྷག་པར་གདན་ས་ཆེན་པོར་དགེ་འདུན་འདུས་པ་རྒྱ་མཚོས་འཕན་
གདུགས་རྒྱལ་མཚན་རྔ་རོལ་དུང་རྒྱ་སྤོས་བསུ་ཐོག་རོལ་སོགས་སེར་སྦྲེང་གི་བཀོད་པ་ཚར་
དུ་དངར་བའི་དབུས་ནས། ༧རྒྱལ་དབང་མཆོག་གི་མཐོང་གྲོལ་དགྱེས་འཛུམ་གྱི་འོད་ཟེར་
ཉིན་བྱེད་གསར་པའི་དཔལ་ལྟར་མངོན་པར་སྤྲོ་བཞིན་པའི་ཐོག འོག་མིན་དཔལ་གྱི་གདན་
ས་ཆེན་པོ་མཚུར་མདོ་བོ་ལུང་གི་གནྡྷོ་ལའི་འཇིགས་མེད་སེངྒེས་བཏེག་པའི་ཆོས་ཀྱི་ཁྲི་
འཕངས་མཐོན་པོར་༧ཞབས་ཟུང་བཀྲིས་ཀྱི་རེ་ཁས་མཚན་པ་མངོན་པར་འཁོད་དེ་རྫོགས་
ལྡན་གཞོན་ནུ་ལང་ཚོ་ཉེ་བར་བཞད་དོ། །དེའི་ཚེ་ན་གདན་སའི་གཙོ་སྐྱོང་བླ་ཕྱག་དབུ་ཆོས་
237



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དང་། བོད་རང་སྐྱོང་ལྗོངས་ཀྱི་དཔོན་རིགས་རྣམས་ཀྱིས་ཐོག་དྲངས། ཕྱི་ནང་ཆེ་རྒུ་ཡོངས་
ཀྱིས་རྟེན་གསུམ་འདེགས་འབུལ་གྱིས་མཚོན་ཐོག་མའི་ཕེབས་སྟོན་གྱི་མཛད་སྒོ་ཟབ་རྒྱས་
གྲུབ་པ་དང་། ཉིན་རེ་བཞིན་རྒྱལ་ཁབ་ཕྱི་ནང་གནས་འཁོད་ཀྱི་བླ་སྤྲུལ་དགེ་འདུན་སློབ་
འབངས་དད་སྦྱིན་ཁྲི་ཕྲག་དུ་མ་ཟམ་མ་ཆད་པར་ལྷགས་ཏེ། བསོད་ནམས་བྱེ་བས་བསྐྲུན་
པའི་མཐོང་གྲོལ་མཚན་དཔེའི་དཀྱིལ་འཁོར་མཇལ་བའི་སྐལ་བཟང་དགའ་སྟོན་གྱི་དཔལ་
ལ་རོལ་པར་གྱུར། ཁྱད་པར་དུའང་འཕགས་ཡུལ་ནས་༧སྐྱབས་མགོན་ཀྭན་ཏིང་ཏཱ་ཡི་སི་ཏུ་
རིན་པོ་ཆེ་མཆོག་དང་། ༧སྐྱབས་རྗེ་གོ་ཤི་༧རྒྱལ་ཚབ་རིན་པོ་ཆེ་ལྷན་ཞལ་གདན་སར་སྔར་
ལམ་སེར་སྦྲེང་སོགས་ཕེབས་བསུ་བཀོད་པ་གྲ་རྒྱས་དང་བཅས་ཆིབས་སྒྱུར་བཀྲིན་བསྐྱངས་
ཏེ། ༧རྒྱལ་མཆོག་ཡབ་སྲས་རྣམས་ཐོག་མའི་མཇལ་འཛོམས་ཀྱིས་ཕན་ཚུན་མཇལ་དར་རྩེ་
སྤྲོད་དང་། ༧རྒྱལ་དབང་མཆོག་ལ་མཎྜལ་རྟེན་གསུམ་སོགས་འབུལ་བཞེས་དང་འབྲེལ།
ཚད་མེད་པའི་དགྱེས་སྤྲོའི་ངང་ཆོས་སྒོ་དཔག་ཏུ་མེད་པ་བརྡ་ཐབས་སྣ་ཚོགས་ཀྱིས་ཉེ་བར་
སྟོན་པ་ལས་བརྩམས་པའི་གསུང་མཆིད་ལྷུག་པོར་གྲོལ་ཞིང་ཐུགས་དགོངས་དབྱེར་མེད་དུ་
འབྱམས་སོ། །དེ་ནས་༡༩༩༢ རྒྱལ་བས་ཆོས་འཁོར་བསྐོར་བའི་དུས་ཆེན་ཁྱད་པར་ཅན་
ཉིན། ལྷ་ལྡན་སྤྲུལ་པའི་གཙུག་ལག་ཁང་དུ་ཇོ་བོ་ཤཱཀྱ་མུ་ནེའི་སྤྱན་སྔར་སྙན་ཤལ་མཆོད་
སྤྲིན་ཟབ་རྒྱས་འབུལ་བཤམས་དང་འབྲེལ། ༧སྐྱབས་རྗེ་རྣམ་གཉིས་ཀྱིས་༧རྒྱལ་དབང་
མཆོག་གི་ཆུང་སྲིད་རིན་པོ་ཆེའི་དབུ་སྐྲ་གཙུག་ཕུད་བསིལ་ཏེ། རང་བྱུང་ཁྱབ་བདག་ཨོ་རྒྱན་
རྒྱལ་བའི་མྱུ་གུ་འགྲོ་འདུལ་ཕྲིན་ལས་རྡོ་རྗེ་ཕྱོགས་ལས་རྣམ་པར་རྒྱལ་བའི་སྡེ་ཞེས་པའི་
མཚན་གསོལ་གནང་སྟེ། སླར་གདན་སར་སྔར་སྲོལ་བཞིན་སེར་སྦྲེང་རྒྱས་པ་སྤོས་བསུ་ཐོག་
རོལ་བཅས་ཀྱིས་གདན་དྲངས། དེ་རྗེས་༡༩༩༢ ཕྱི་ཟླ་དགུ་པའི་ཚེས་ཉེར་བདུན་ཉིན།
238



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
༧སྐྱབས་རྗེ་བྱམས་མགོན་སི་ཏུ་རིན་པོ་ཆེ་མཆོག་དང་། ༧སྐྱབས་རྗེ་༧རྒྱལ་ཚབ་རིན་པོ་ཆེ་
ལྷན་རྒྱས་ཀྱིས་གཙོས་རྒྱལ་ཁབ་ཕྱི་ནང་དུ་གནས་བཞུགས་བཀའ་བརྒྱུད་པའི་བླ་སྤྲུལ་ཕལ་
མོ་ཆེ་དང་། སེ་འབྲས་དགའ་གསུམ། བཀྲིས་ལྷུན་པོ། རྒྱུད་གྲྭ་སྟོད་སྨད་སོགས་དགེ་
ལུགས་དང་། རྙིང་མ། ས་སྐྱ་སོགས་མངའ་རིས། དབུས་གཙང་། མདོ་སྟོད་སྨད་ཁུལ་དུ་ཡོད་
པའི་རིས་མེད་ཆོས་བརྒྱུད་རྣམས་ཀྱི་འཐུས་མི་དང༌། བོད་རང་སྐྱོང་ལྗོངས་ཀྱི་དཔོན་རིགས་
ཁག་དང༌། ཕྱི་རྒྱལ་ཡུལ་གྲུ་སོ་སོ་ནས་སློབ་ཚོགས་དད་སྦྱིན་སེར་སྐྱ་ཁྲི་ཕྲག་བཞིར་བརྒལ་
བ་མཉམ་བཞུགས་ཀྱིས། དགུང་གྲངས་བརྒྱད་དུ་བཞེས་པའི་༧རྒྱལ་དབང་ཀརྨ་པ་སྐུ་ཕྲེང་
བཅུ་བདུན་པ་ཆེན་པོ་མཆོག་འོག་མིན་མཚུར་མདོ་བོ་ལུང་གི་གཙུག་ལག་ཁང་ཆེན་མོར།
༧རྒྱལ་མཆོག་གོང་མ་རིམ་བྱོན་གྱིས་ཆོས་ཀྱི་འཁོར་ལོས་བསྒྱུར་བའི་གསེར་གྱི་ཁྲི་འཕངས་
མཐོན་པོར་མངའ་གསོལ་ཏེ། དེ་ཡང་རིགས་དཀྱིལ་ཁྱབ་བདག་༧སྐྱབས་རྗེ་བྱམས་མགོན་
སི་ཏུ་རིན་པོ་ཆེ་མཆོག་དང་། ༧སྐྱབས་རྗེ་༧རྒྱལ་ཚབ་རིན་པོ་ཆེ་ལྷན་རྒྱས་པའི་ཞལ་སྔ་ནས་
ཀྱིས། ༧རྒྱལ་དབང་ཀརྨ་པ་ཆེན་པོའི་གསང་བ་གསུམ་གྱི་ཆེ་བའི་ཡོན་ཏན་ལ་བསྟོད་ཅིང་
བསྔགས་པའི་ཚུལ་ལས་བརྩམས་ཏེ་མངའ་གསོལ་ཤིས་བརྗོད་ཀྱི་རིམ་པ་རྣམས་ཀྱིས་ཐོག་
དྲངས་ཏེ། རྟགས་བརྒྱད་དང་། རྫས་བརྒྱད། རྒྱལ་སྲིད་སྣ་བདུན་སོགས་བཀྲིས་པའི་རྫས་
རྣམས་དང་། ཞིང་ཁམས་རྒྱ་མཚོའི་ལྗགས་བཤད་སྔོན་དུ་འགྲོ་བའི་སྒོ་ནས་མཎྜལ་རྟེན་
གསུམ་གྱི་སྣེས་དྲངས་པའི་ཀུན་བཟང་སྨོན་ལམ་གྱི་འཕྲུལ་ལས་བྱུང་བ་ལྟ་བུ་ལྷ་མིའི་མཆོད་
རྫས་བཟང་དགུ་ཅོག་གིས་ཕྱུར་བུར་གཏམས། ཁྱད་པ་དུ་ཡང་གཞུང་ལུགས་རྒྱ་མཚོའི་
འཇིང་ལས་བརྒལ་བའི་བླ་སྤྲུལ་མཁན་པོ་དགེ་བའི་བཤེས་གཉེན་དུ་མས། མདོ་སྔགས་
གཞུང་བརྒྱའི་དཀའ་བའི་གནད་རྣམས་བཀྲོལ་བ་སོགས་རྒྱལ་བ་དགྱེས་པའི་མཆོད་པའི་
239



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
མཆོག་ལེགས་བཤད་ཀྱི་མཆོད་སྤྲིན་མཐའ་ཡས་པ་ཞིག་ཉེ་བར་སྤྲོས་པ་སོགས་ཀྱིས་མངའ་
གསོལ་ཁྲི་འབུལ་གྱི་མཛད་སྒོ་ཤིན་ཏུ་ཟབ་རྒྱས་ཞུས། དེའི་ཕྱིར་ཉིན་༧རྒྱལ་དབང་མཆོག་
གིས་དེར་འདུས་སེར་སྐྱ་མང་ཚོགས་ཡོངས་ལ་ཐུགས་རྗེ་ཆེན་པོ་འཁོར་བ་དོང་སྤྲུག་གི་རྗེས་
གནང་ཟབ་མོ་ལས་བརྩམས་ཏེ། གཏན་པ་མེད་པའི་ཆོས་སྦྱིན་གྱི་ནོར་བུ་ཐང་མར་བརྡལ་
བས་སྐྱེ་རྒུ་མ་ལུས་པའི་རྒྱུད་ལ་ཐར་པའི་ས་བོན་གྲུངས་པོ་བསྐྲུན་པར་མཛད། གཞན་ཡང་
ཉིན་རེ་བཞིན་སྐྱེ་བོ་སྟོང་ཕྲག་མང་པོར་ཞལ་མཇལ་ཕྱག་བྱིན་དང་། གང་འདུལ་གསུང་གིས་
དབུགས་དབྱུང་སོགས་འབྲེལ་ཚད་དོན་ལྡན་གྱི་ཕྲིན་ལས་རྨད་པོ་ཆེ་སྐྱོང་བར་མཛད་པའི་
མུར། ཡོངས་འཛིན་དགེ་བའི་བཤེས་གཉེན་རྣམས་ཀྱི་མདུན་ནས་རྒྱུད་སྡེ་ཁག་གི་ཆོས་སྤྱོད་
ཀྱི་རིམ་པ་རྣམས་དང་། ཐུང་མོང་རིག་པའི་གནས་སྙན་སུམ། བརྡ་སྤྲོད། མངོན་བརྗོད། སྒྲ་
རིག་པའི་གཞུང་དང་། ཁྱད་པར་མདོ་སྔགས་ཀྱི་གཞུང་ཆེན་མོའི་རིགས་ལ་གསན་སྦྱོང་ལྷུར་
བཞེས་མཛད། འོན་ཏེ་ཐུན་མིན་ཟབ་གསང་མན་ངག་རྒྱ་མཚོའི་སྨིན་གྲོལ་རྒྱབ་བརྟེན་དང་
བཅས་པ་རྣམས་ནི། ༧རྒྱལ་བསྟན་ཡོངས་རྫོགས་ཀྱི་མངའ་བདག་༧གོང་ས་༧སྐྱབས་མགོན་
ཆེན་པོ་མཆོག་དང་། ཁྱད་པར་བཀའ་བརྒྱུད་གསེར་གྱི་ཕྲེང་བར་བཞུགས་པའི་༧སྐྱབས་
མགོན་༧རྒྱལ་བ་ཡབ་སྲས་རྣམས་ཀྱི་མདུན་ནས་གསན་པའི་ཕྱིར་དང་། ལྷག་པར་གངས་
ཅན་བོད་ཀྱི་ཆོས་དང་རིགས་གཞུང་ཉམས་པ་སླར་གསོ་དང་། མི་ཉམས་རྒྱུན་སྐྱོང་སོགས་སྤྱི་
སྒོས་བསྟན་འགྲོའི་བདེ་དོན་རླབས་པོ་ཆེ་ཐུགས་ལ་བརྣགས་ཏེ། སྐུ་སྲོག་ལའང་ཇི་མི་སྙམ་
པའི་ཐུགས་བསྐྱེད་ཞུམ་པ་མེད་པའི་གོ་ཆ་བཙན་པོ་བཞེས་ནས། ༧རྒྱལ་མཆོག་ཉིད་དགུང་
གྲངས་བཅུ་བཞིར་ཕེབས་པ། ཕྱི་ལོ་ཉིས་སྟོང་གསར་པའི་ལོ་འགོར། སྔོན་གཞོན་ནུ་དོན་
གྲུབ་ཀྱིས་རྒྱལ་སྲིད་མཆིལ་མའི་ཐལ་བ་བཞིན་དུ་སྤངས་ཏེ། རྫུ་འཕྲུལ་མངོན་པར་འདུ་
240



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
མཛད་པ་དང་བཅས་ཕོ་བྲང་ནས་མངོན་པར་འབྱུང་བའི་མཛད་པ་བསྟན་པའི་ངང་ཚུལ་ཇི་ལྟ་
བ་བཞིན་དུ། འཇིག་རྟེན་སྐྱོང་བ་བཞི་དང་། ཚངས་པ་དང་བརྒྱ་སྦྱིན་སོགས་དཀར་པོའི་
ཕྱོགས་ལ་མངོན་པར་དགའ་བའི་ལྷ་རྣམས་གྲོགས་སུ་སྦྲན། ཁྱད་པར་དུའང་བཀའ་སྡོད་
དམ་ཅན་རྒྱ་མཚོ་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ཀྱིས་གཡེལ་བ་མེད་པའི་ཕྲིན་
ལས་ཀྱི་སྡོང་གྲོགས་དང་བཅས་ཏེ། སྐུའི་གསང་བ་གསུམ་ལ་ཉེ་ཞོ་ཕྲ་མོ་ཙམ་ཡང་མ་བཞེས་
པར་རྒྱ་གར་འཕགས་པའི་ཡུལ་ན་བཙན་བྱོལ་དུ་ཕེབས། དེ་ཡང་ཐོག་མ་ཉིད་དུ་གཞིས་བྱེས་
བོད་མི་ཡོངས་ཀྱི་ཆོས་སྲིད་གཉིས་ཀྱི་དབུ་ཁྲིད་བླ་ན་མ་མཆིས་པ་༧གོང་ས་༧སྐྱབས་མགོན་
༧རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་མཆོག་གི་༧ཞབས་པད་དུ་
ཤར་ཕེབས་ཀྱིས། ཐོག་མར་སྟོན་འཁོར་དགྱེས་ཞལ་མཇལ་འཛོམས་སྐབས་མ་པང་དུ་བུ་
འཇུག་པ་ལྟ་བུའི་ཐུགས་ཀྱི་ཉམས་ཚོར་ཁྱད་པར་ཅན་འཁྲུངས་ཏེ། ཡབ་སྲས་ཕན་ཚུན་
ཐུགས་གསང་དཔལ་གྱི་བེའུ་དབྱེར་མེད་གཅིག་ཏུ་འདྲེས། དེ་མ་ཐག་འཛམ་གླིང་ཁོར་མོ་
ཡུག་ཏུ་གྲགས་པའི་བ་དན་དཀར་པོ་ཅིག་ཅར་དུ་ཁྱབ། ལྷག་པར་བྱེས་འབྱོར་བོད་རིགས་
རྣམས་ཀྱིས་མདོངས་མཐའ་ཅན་གྱི་ཐོས་འཛིན་གྱི་བུ་གར་དབྱར་གྱི་རྔ་སྒྲ་ལྷུང་བ་ལྟ་བུའི་
རབ་དགའི་ལང་ཚོ་མཆོག་ཏུ་བརྟས་ཏེ། དགའ་བའི་གླུ་བླངས། སྐྱིད་པའི་བྲོ་ཁྲབ། ཤིས་པའི་
མེ་ཏོག་འཐོར། གསོལ་འདེབས་དབྱངས་སུ་གྱེར། བསྔགས་བརྗོད་དར་དིར་སྒྲོགས་པ་
སོགས་ལ་གཅིག་ཏུ་བྲེལ་བ་དང་ལྷན་ཅིག་༧རྒྱལ་མཆོག་གང་གི་ཞལ་གྱི་དཀྱིལ་འཁོར་
མཇལ་ཞིང་། གསུང་གི་བདུད་རྩི་མྱོང་བ་ལ་འཛམ་གླིང་ས་ཕྱོགས་ཀུན་ནས་སྐྱེ་བོའི་ཚོགས་
ཐམས་ཅད་པདྨའི་ཚལ་དུ་རྐང་དྲུག་བུང་བའི་ཚོགས་རྣམས་རིངས་པ་རིངས་པར་བུན་ལོང་དུ་
འདུས་པ་ལྟ་བུར་གྱུར་པ་ལ་མཐོང་གྲོལ་མཚན་དཔེའི་དཀྱིལ་འཁོར་མཇལ་ཁ་ཕྱག་བྱིན་
241



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དང༌། གང་འདུལ་མོས་བློ་དང་འཚམས་པའི་ཟབ་གསང་ཆོས་ཀྱི་བདུད་རྩིས་རྒྱུད་ཡོངས་སུ་
སྨིན་པར་མཛད་པས། ཐམས་ཅད་ཀྱང་རྫོགས་ལྡན་གཞོན་ནུའི་དཔལ་ལ་སྤྱོད་པའི་སྐལ་པ་
དང་ལྡན་པར་གྱུར་ཏོ། །
དེ་ནས་རིམ་བཞིན་སྔར་༧རྒྱལ་མཆོག་ཉིད་ཀྱི་ཐུགས་བཞེད་ལྟར། ༧གོང་ས་
༧སྐྱབས་མགོན་༧རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་མཆོག་གི་
ཞལ་སྔ་ནས་ཕྱི་སོ་ཐར་དང་། ནང་བྱང་སེམས། གསང་བ་སྔགས་ཀྱི་སྨིན་གྲོལ་མཐའ་ཡས་
པ་ཞིག་གསན་བསམ་དང་། ཁྱད་པར་བྱམས་མགོན་རྡོ་རྗེ་འཆང་ཏཱ་ཡི་སི་ཏུ་པདྨ་དོན་ཡོད་
ཉིན་བྱེད་མཆོག་དང་། ༧སྐྱབས་རྗེ་གོ་ཤི་༧རྒྱལ་ཚབ་གྲགས་པ་མི་འགྱུར་གོ་ཆ་མཆོག་གི་
མདུན་ནས་གསར་རྙིང་རྒྱུད་སྡེ་རྒྱ་མཚོའི་སྨིན་གྲོལ་རྒྱབ་བརྟེན་སྤྱི་དང་། བྱེ་བྲག་ཐུན་མོང་མ་
ཡིན་པའི་མན་ངག་གི་རྒྱུན་མཐའ་དག་ཆུ་སྣོད་གཅིག་ནས་གཅིག་ཏུ་བྱོ་བའི་ཚུལ་གྱིས་
འབུལ་བཞེས་མཛད་དེ་དོན་བརྒྱུད་ཀྱི་བསྟན་པ་རིན་པོ་ཆེའི་བདག་པོར་མངའ་གསོལ།
གཞན་ཡང་ཡོངས་འཛིན་མཁན་སློབ་དགེ་བའི་བཤེས་གཉེན་དུ་མའི་མདུན་ནས་ཀྱང་མདོ་
སྔགས་གཞུང་ཆེན་རྣམས་ཀྱི་དོན་ལ་རྣམ་པར་དཔྱོད་པ་དང་། བརྒལ་ཞིང་བརྟགས་པའི་སྒོ་
ནས་གསན་སྦྱོང་ལ་འགྲུས་པར་མཛད་པ་དང་། དེ་དག་གི་བར་དུ་ཕྱི་ནང་དད་འདུས་རྣམས་
ལ་ཁམས་དབང་མོས་པ་དང་འཚམས་པའི་ཆོས་སྦྱིན་ནོར་བུའི་སྒོ་འཕར་ཡོངས་སུ་ཕྱེས་པས་
ཀུན་གྱི་རེ་བ་ཡིད་བཞིན་དུ་སྐོང་བར་མཛད་པ་མ་ཟད། ཕྱི་ལོ་༢༠༠༡ དང་༢༠༠༢ སོ་སོའི་
ལོ་མཇུག་ཏུ། བསྐལ་བཟང་རྣམ་འདྲེན་སྟོང་རྩ་མངོན་པར་རྫོགས་པར་འཚང་རྒྱ་བའི་གནས་
མཆོག་རྡོ་རྗེ་གདན་དུ་མཉམ་མེད་འགྲོ་མགོན་བཀའ་བརྒྱུད་པའི་སངྒཱ་སྨོན་ལམ་ཆེན་མོའི་
ཚོགས་མགོན་དུ་༧ཞབས་པད་མངོན་པར་བཀོད་དེ། དེར་འདུས་བླ་སྤྲུལ་དགེ་འདུན་བཙུན་
242



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
མ་སྟོང་ཕྲག་ལྔ་ལྷག་དང་། ཕྱོགས་མཐའ་ཁག་ནས་ཕྱི་ནང་ཆོས་ཞུ་དང་གནས་མཇལ་བ་ཁྲི་
ཕྲག་བརྒལ་བ་ལ་མཇལ་ཁ་དང་བྱིན་སྲུང་བཀྲིན་སྩལ་ཐོག རྒྱལ་བ་སྲས་དང་བཅས་པ་
རྣམས་ཀྱི་ཕྲིན་ལས་ཀྱི་གཙོ་བོ་ནི་གདུལ་བྱ་རྣམས་ལ་ཆོས་བསྟན་པ་ཡིན་པས། གསུང་
ཚངས་པའི་དབྱངས་ཀྱིས་ཟབ་རྒྱས་ཆོས་ཀྱི་གནད་རྣམས་དྲིལ་ཏེ་བསྟན་པ་སྤྱིའི་རྣམ་བཞག་
དང་། ཁྱད་པར་མཉམ་མེད་དྭགས་པོ་ལྷ་རྗེའི་གསུང་ཐར་པ་རིན་པོ་ཆེའི་རྒྱན་གྱི་བཀའ་ཁྲིད་
གོ་བདེ་འདུས་གསལ་གནད་ལ་ཕིགས་པའི་གསུང་ཆོས་ཟབ་མོ་བཀྲིན་སྩལ་བས། ཀུན་ཀྱང་
བྱང་ཆུབ་མཆོག་གི་ལམ་བཟང་དུ་དབུགས་དབྱུང་བར་མཛད་པ་དང་ཆབས་ཅིག མཆོག་
དམན་བར་མའི་སེར་སྐྱ་ཡོངས་ལ་ཟབ་ཅིང་དཀྱེལ་ཆེ་བའི་བཀའ་སློབ་ཕེབས་པའི་སྙིང་
པོར། དགེ་འདུན་རྣམས་ཀྱིས་རྒྱལ་བའི་བསྟན་པ་རིན་པོ་ཆེའི་གཞིར་གྱུར་པའི་བསླབ་པ་ལ་
གཅེས་སྤྲས་དང་། ཐོས་བསམ་སྒོམ་གསུམ་ཡ་མ་བྲལ་བའི་སྒོ་ནས་བསྟན་པ་འཛིན་སྐྱོང་
སྤེལ་གསུམ་དགོས་གལ་དང་། ཁྱིམ་པ་རྣམས་ཀྱིས་ཀྱང་ནང་པ་སངས་རྒྱས་པའི་ཆོས་ཀྱི་
འཇུག་སྒོ་སྐྱབས་འགྲོ་དང་། ཐེག་ཆེན་ལམ་གྱི་སྙིང་པོ་བྱམས་པ་དང་སྙིང་རྗེ་རྩ་བར་བཟུང་
སྟེ། གཞན་ཕན་བྱང་ཆུབ་ཀྱི་སེམས་ལ་གཡར་དམ་འཆའ་དགོས་པ་དང་། དཀར་ནག་ལས་
འབྲས་ཀྱི་ངོས་འཛིན་དང་། བླང་དོར་ཉམས་ལེན་བྱེད་ཕྱོགས། ལྷག་པར་སྐྱེ་འགྲོ་ཡོངས་ཀྱི་
ཕན་བདེའི་འབྱུང་གནས་རྒྱལ་བའི་བསྟན་པ་རིན་པོ་ཆེ་ཡིན་ལ། བསྟན་པ་དེ་ཉིད་འཛིན་
པར་མཛད་པའི་སྐྱེས་ཆེན་༧གོང་ས་༧སྐྱབས་མགོན་ཆེན་པོ་མཆོག་གིས་དབུས་རིས་མེད་
བསྟན་འཛིན་སྐྱེས་བུ་གང་ན་སུ་བཞུགས་ཐམས་ཅད་སྐུ་ཚེ་བརྟན་ཅིང་འཛད་ཕྲིན་རྒྱས་པའི་
ཐབས་སུ་ཕན་ཚུན་དམ་ཚིག་འོ་ཆུ་གཅིག་འདྲེས་ཐོག་བསོད་ནམས་དགེ་བའི་དཔུང་བསྐྱེད་
ལ་གཞོལ་དགོས་པ་ནི་གནད་ཀྱི་དོན་པོ་ཡིན་པས། ཀུན་གྱིས་ཉིན་རེའི་འཚོ་བའི་སྤྱོད་ལམ་
243



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཐམས་ཅད་དུ་འབྲལ་མེད་ལག་བསྟར་དགོས་གལ་ཆེ་ཚུལ་སོགས་ཡིད་ཀྱི་གདུང་བ་སེལ་
བའི་དམ་པའི་ཆོས་ཀྱི་ཆར་རྒྱུན་དབབ་པར་མཛད།
གཞན་ཡང་། ཕྱི་ལོ་༢༠༠༢ ལོར་ བཀའ་བརྒྱུད་དགོན་ཁག་ཡོངས་རྫོགས་སུ་སྔར་
ཡོད་རྒྱུད་སྡེ་ཁག་གི་སྒྲུབ་མཆོད་ཚོགས་མུས་ཐོག དགོན་པ་རེ་ནས་མར་ལུགས་རྒྱུད་སྡེ་གང་
རུང་རེའི་དབང་ལུང་ཟབ་ཁྲིད་དང་བཅས་པ་སྔོན་དུ་འགྲོ་བའི་སྒོ་ནས་བསྙེན་སྒྲུབ་ཉམས་
ལེན་དང་། སྒྲུབ་མཆོད་གསར་འཛུག་ངེས་པར་དགོས་པའི་བཀའ་རྟགས་ཕྱག་རྒྱ་ཕབ་པས།
དགྱེས་མཛད་ཧེ་རུ་ཀ་དཔལ་མར་སྟོན་ཆོས་ཀྱི་བློ་གྲོས་ཀྱི་བཀའ་སྲོལ་ལས་བྱོན་པའི་ཟབ་
གསང་རྒྱུད་སྡེ་རྒྱ་མཚོའི་བསྟན་པ་རིན་པོ་ཆེ་སྲིད་མཐའི་བར་དུ་ནུབ་པ་མེད་པའི་ཕྲིན་ལས་
ཉིན་མོར་བྱེད་པའི་དཔལ་ལ་འགྲན་བཟོད་པར་མཛད། དེ་བཞིན་དུ་སྔོན་བྱོན་མཁས་གྲུབ་
གོང་མ་རྣམས་ཀྱི་གསུང་རབ་དཔེ་རྒྱུན་ཤིན་ཏུ་དཀོན་པའི་རིགས་རྣམས་ཀྱང་སྔོན་གྱི་ཐུགས་
བསྐྱེད་ཟབ་མོའི་མཐུ་ལ་བརྟེན་ནས་རང་བཞིན་གྱིས་༧རྒྱལ་མཆོག་གང་གི་ཕྱག་ཏུ་སོན་ཅིང་།
དེ་དག་གི་བཀའི་བསྡུ་བ་ཡང་དག་པར་མཛད་དེ་ཕྲིན་ལས་ཀྱི་རྒྱུན་རྒྱ་ཆེར་སྤེལ་བ་སོགས།
མདོར་ན་༧རྒྱལ་དབང་མཆོག་གི་ཞལ་སྔ་ནས་ཀྱིས་བསམ་བཞིན་དུ་སྲིད་པ་བཟུང་བའི་སྐྱེས་
ཆེན་སྤྲུལ་པའི་སྐུ་རྣམས་ནི། སོ་སྐྱེ་ཐ་མལ་པའི་ངང་ཚུལ་ལས་ཡོངས་སུ་འདས་ཏེ། གཞན་
འདྲིང་མི་འཇོག་པའི་མཁྱེན་བརྩེ་ནུས་གསུམ། སྤང་རྟོགས་ཀྱི་ཡོན་ཏན་སོགས་གཞན་ལས་
ཁྱད་ཆོས་དུ་མས་ཁྱད་པར་དུ་འཕགས་པ་ཞིག་ངེས་པར་དགོས་ཀྱི། དེ་ལས་ལྡོག་སྟེ་གཞན་
གྱིས་ཉེ་བར་བསྟན་པ་ཁོ་ན་ལ་རག་ལས་པ་ཡིན་ན། སོ་སྐྱེ་ཐ་མལ་པ་དང་ཁྱད་པར་མེད་
པའི་ཕྱིར་ཞེས་སོགས་མི་འགྱུར་རྡོ་རྗེའི་ཚིག་གིས་ཞལ་འཆེས་པ་ལྟར། ༧རྒྱལ་དབང་མཆོག་
ཉིད་སྐུ་བྱིས་པའི་གནས་སྐབས་ནས་ཀྱང་། སོ་སྐྱེའི་རྒུད་པ་གང་གིས་ཀྱང་མ་བསླད་པར་
244



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
གཟུངས་དང་། སྤོབས་པ་དང་། ཏིང་ངེ་འཛིན་དང་། མངོན་པར་ཤེས་པ་སོགས་རྒྱལ་སྲས་
བྱང་ཆུབ་སེམས་དཔའ་རྣམས་ཀྱི་ངོ་མཚར་སྤྲུལ་པའི་མཛད་པ་དང༌། རྣམ་ཐར་ཇི་བཞིན་
གསལ་བར་སྟོན་ནུས་པ་ཞིག་སྟེ། དཔེར་མཚོན་ན། འཇམ་མགོན་ཀོང་སྤྲུལ་རིན་པོ་ཆེ་སྐུ་
ཕྲེང་གསུམ་པའི་ཡང་སྲིད་མཆོག་གི་སྤྲུལ་པའི་སྐུ་སོགས་གང་དུ་འཁྲུངས་པའི་ཕྱོགས་དང་།
ཡུལ་རིས་ཀྱི་བཀོད་པ། འཁྲུངས་ཁྱིམ་གྱི་རྣམ་པ། ཡབ་ཡུམ་གྱི་མཚན། ཁྱེའུའི་དགུང་སྙིང་
སོགས་ལག་མཐིལ་ན་སྐྱུ་རུ་ར་བཞག་པ་ལྟར་མངོན་སུམ་དུ་གཟིགས་ཏེ། གོང་མའི་ཞབས་
གྲས་སོགས་ཡང་སྲིད་འཚོལ་ཞིབ་ཞུ་མཁན་རྣམས་ལ་ཐོག་བབས་སུ་གསུངས་པ་དང་། དེའི་
ཚེ་དེ་དག་གི་སེམས་ལ་གྱ་གྱུའི་རྣམ་པར་རྟོག་པའི་རི་མོ་རྣམས་ཀྱང་རྗེན་གཅེར་དུ་གཟིགས་
ཏེ་མངོན་སུམ་མཛུབ་གཙུག་ལྟ་བུ་གསུངས་པ་སོགས་ཀྱིས་སོམ་ཉིའི་དྲྭ་བ་མཐའ་དག་
གཅིག་ཅར་དུ་སེལ་ཏེ། ཀུན་ཀྱང་ངེས་ཤེས་གཏིང་ནས་འདྲོངས་པའི་དད་པ་དང་མོས་གུས་
ཤུགས་ཀྱིས་ཉེ་བར་དྲངས་པའི་གདོང་མཆི་མས་ཁེངས། ལུས་ཀྱི་བ་སྤུ་ལྡང་བ་སོགས་
འཇིགས་པ་དང་། ཞུམ་པ་དང་། བག་ཚ་བའི་རྟུལ་ཞུགས་ཀྱི་གནས་ལ་འགོད་པར་མཛད་པ་
སོགས་ཀྱིས་སྟོབས་བཅུ་དབང་ཕྱུག་གི་རྣམ་ཐར་ཇི་བཞིན་སྟོན་པར་མཛད། དེ་བཞིན་དུ་
ལུགས་གཉིས་ཀྱི་མཁྱེན་དཔྱོད་དང་། ལོངས་སྤྱོད་ཀྱི་མངའ་ཐང་སོགས་ཆེན་པོར་གྲགས་པ་
རྣམས་ཀྱང་། ༧རྒྱལ་མཆོག་གང་གི་༧ཞབས་པད་དུ་བཅར་བའི་མོད་ལ། བསོད་ནམས་བྱེ་
བས་བསྐྲུན་པའི་མཚན་དཔེས་རབ་ཏུ་བརྒྱན་པའི་སྐུ་མཐོང་ན་མི་མཐུན་པ་མེད་ཅིང་ཡིད་དུ་
འོང་བ། ཁྱད་པར་དཔྲལ་བའི་དབྱེས་ཆེ་ལ། སྤྱན་འབུར་ཚུགས་སུ་གཟིགས་པ་སོགས་
དབང་གི་ཉམས་དང་ལྡན་པའི་ཟིལ་ཆེན་པོའི་སྟོབས་ཀྱིས། གང་དག་གི་རྒྱུད་ལ་ཁེངས་ཤིང་
དྲེགས་པ་དང་། ལོག་པར་རྟོག་པ་དང་། ཐེ་ཚོམ་སོགས་ཀུན་རྟོག་གི་དྲི་མ་མཐའ་དག་རྡོ་
245



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཚན་ལ་ཁ་བ་བབ་པ་བཞིན་དུ་ཉེ་བར་ཞི། གསང་བ་གསུམ་གྱི་ཆེ་བའི་ཡོན་ཏན་ལ་ཉམས་
སད་པར་འདོད་པའི་མཐུ་ནི་རྡུགས། ཅི་བསྒོ་བའི་བཀའ་ལ་ནི་མི་འགོངས་པའི་དམ་འཆའ།
༧ཞབས་པད་སྤྱི་བོའི་གཙུག་ཏུ་བཀུར་བ་ལ་ནི་ལྷུར་ལེན་པ་སོགས་སྣང་སྲིད་ཟིལ་གྱིས་
གནོན་པའི་ཕྲིན་ལས་ལ་དབང་ཐོབ་སྟེ། ལྷར་བཅས་སྲིད་ཞིའི་གཙུག་ནོར་༧གོང་ས་
༧སྐྱབས་མགོན་ཆེན་པོ་མཆོག་གི་ཞལ་སྔ་ནས་ཀྱིས་སྩལ་བའི་ཞབས་བརྟན་གསོལ་འདེབས་
ལས།
རྒྱལ་བསྟན་ལུང་རྟོགས་ཆོས་ཚུལ་འཛིན་པའི་དཔལ། །
ཀུན་ཁྱབ་ཐུགས་རྗེ་རྒྱ་མཚོའི་བདག་ཉིད་ཆེ། །
ལྷུན་གྲུབ་དབང་གི་ཕྲིན་ལས་རབ་བརྙེས་པའི། །
རྡོ་རྗེ་འཛིན་པ་ཀརྨ་པ་ལ་འདུད། །
ཅེས་གསུངས་པ་བཞིན་ནོ། །གཞན་ཡང་། མདོ་སྔགས་གཞུང་ལུགས་ཀྱི་དཀའ་བའི་གནད་
རྣམས་བཀྲོལ་བ་ལ་མཁྱེན་པའི་སྤྱན་རས་ཡངས་པ་དང༌། རིས་མེད་མཁས་གྲུབ་གང་དང་
གང་གིས་བརྩམས་པའི་བསྟན་བཅོས་དེ་དང་དེ་ལྟ་བུ་བཞུགས་ཚུལ་སོགས་ཐོགས་པ་མེད་
པར་གསུང་ཆོག་ཆོག་མངའ་བས། མི་ཚེ་ཐོས་བསམ་དང་། དཔེ་ཀློག ཉམས་ཞིབ་ཁོ་ན་ལ་
སྐྱེལ་བའི་མཁན་པོ་དགེ་བཤེས་བགྲེས་པོ་རྣམས་ཀྱི་ཕྱག་དཔེའི་ཐུགས་རྒྱུས་ལས་ཀྱང་ཆེས་
ཆེ་བས་དོན་གྱི་རབ་འབྱམས་པ་ཆེན་པོའི་སྐུར་བཞེངས། དེ་བཞིན་དུ་སྔར་སློབ་དཔོན་
དཔའ་བོའི་སྐུའི་སྐྱེ་བ་བཞེས་པའི་སྐབས་ཀྱི་བག་ཆགས་ཡོངས་སུ་བརྟས་པའི་སྟོབས་ཀྱིས།
མཁས་པར་རློམས་པ་རྣམས་ཀྱི་ཁེངས་པ་མཐའ་དག་བསྙིལ་བར་ནུས་པའི་རྗོད་བྱེད་སྙན་
ཚིག་སྡེབས་སྦྱོར་ཕུན་སུམ་ཚོགས་ལ། བརྗོད་བྱའི་དོན་མདོ་རྒྱུད་གསུང་རབ་ཀྱི་དགོངས་
246



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
པའི་བཅུད་མ་ལུས་པ་དྲིལ་བའི་ལྗགས་རྩོམ་ཤར་མར་རྩོམ་པ་ལ་ཐོགས་པ་མི་མངའ་ཞིང་།
བྱིན་རླབས་ཀྱི་ཚན་ཁ་དང་ལྡན་པའི་སྔོན་མེད་གདམས་ཟབ་ངོ་མཚར་ཅན་དུ་མ་ཞིག་ཀྱང་
དགོངས་པའི་ཀློང་ཟབ་མོ་ལས་བརྡོལ་བ་སོགས་ཀྱིས་གཏུགས་པ་མེད་པའི་སྤོབས་པའི་
གཏེར་ཆེན་པོ་ལ་དབང་ཐོབ། དེར་མ་ཟད་ཡོངས་འཛིན་དགེ་བའི་བཤེས་གཉེན་རྣམས་ལ་
བསྟི་སྟངས་དང་ཕུ་དུད་བླ་ལྷག་ཏུ་མཛད་པ་དང་། སྤྱིར་འགྲོ་བ་ཀུན་ལ་གཉེན་གཤིན་པའི་
ངང་ཚུལ་ཅན་དང་། ཁྱད་པར་མགོན་པོ་གང་ལ་ལྟོས་པའི་ཞམ་རིང་འཁོར་འབངས་བུ་སློབ་
དང་། རྒན་རབས་རྣམས་ལ་ཐུགས་བརྩེས་ནམ་ཡང་མི་བསྐྱོད་པའི་འདྲིས་གཞུངས་བརྟན་
ལ་ཕྱི་ཐག་རིང་བ་སོགས་བཟང་པོའི་དཔལ་མཐའ་དག་གིས་ཉེ་བར་བརྒྱན་པའི་ཡ་རབས་
དྲ་མ་ཆེན་པོའི་ངང་ཚུལ་མ་ལུས་པ་ལྷུར་བཞེས་མཛད། ཡང་ཕྱི་རུ་གསུང་རབ་ཀྱི་དོན་ཚོལ་
བ་སོགས་འཕགས་པའི་ནོར་བདུན་དང་། ནང་དུ་ཡང་དག་འཇོག་གི་ཏིང་ངེ་འཛིན་གྱི་བདེ་
བ་ལ་ཐུགས་ཀྱི་བརྟན་པ་འཕྲོགས་ཀྱི། འདུ་འཛིའི་རྣམ་གཡེང་དང༌། མནོག་ཆུང་སྲིད་པའི་
ཕུན་ཚོགས་ལ་རྒྱབ་ཀྱིས་ཉེ་བར་ཕྱོགས་པས་བྱ་བཏང་རྒྱལ་པོའི་རྣམ་ཐར་བདག་གིར་
བཞེས། གཞན་ཡང་། དོན་དང་ལྡན་ལ་ཆོས་དང་མཐུན་པའི་གསུང་འབའ་ཞིག་ལས། །
ཆགས་སྡང་དང་ཕྱོགས་རིས་སོགས་ཀྱིས་བསླད་པའི་གསུང་གཏན་ནས་འབྱོན་པར་མི་
མཛད་པ་དང་། ཐུགས་ཤིན་ཏུ་སྒམ་ཚུགས་དང་ལྡན་པས་སུས་ཀྱང་གཏིང་དཔོག་པར་མི་
ནུས་པ་མ་ཟད། གཞན་ཟེར་ཅལ་སྒྲོག་གི་རྗེས་སུ་ནམ་ཡང་མི་ཕེབས་པར་ཆོས་མཐུན་གྱི་
མཛད་པ་མཐའ་དག་རང་ཐག་རང་གིས་གཅོད་པ་ལ་ཟབ་ཅིང་དཀྱེལ་ཆེ་བའི་རྣམ་དཔྱོད་
རྨད་དུ་བྱུང་བའི་མཛད་པ་དང་རྣམ་ཐར་ལ་མངའ་བརྙེས། དེར་མ་ཟད་བར་སྐབས་རང་
དབང་རྒྱལ་ཁབ་ཏུ་༧ཞབས་སོར་འཁོད་པ་ན། ཐོག་མའི་དགོངས་བཞེད་ཇི་བཞིན་བསྟན་
247



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
འགྲོར་སྨན་པའི་ཕྲིན་ལས་ཀྱི་རྒྱུན་སྤེལ་བ་ལ། སྐབས་འགར་ཕྱི་ནང་གི་སྐྱེ་བོ་རྣམས་ཀྱིས་
འགོག་རྐྱེན་སྣ་ཚོགས་ཤིག་རྩོམ་མོད། འོན་ཀྱང་སྙིགས་ལྔའི་རང་མདངས་ཆེས་ཆེར་བདོ་
ཞིང་། ཟོ་ཆུན་འཁྱུད་མོ་བཞིན་དུ་ལས་ཉོན་གྱི་གཞན་དབང་དུ་གྱུར་པའི་བྱིས་པ་སོ་སོའི་སྐྱེ་
བོ་རྣམས་ཀྱི་རང་གཤིས་སུ་ཉེ་བར་དགོངས་ཏེ། དེ་རྣམས་ལྷག་པར་དུའང་ཐུགས་སྙིང་རྗེ་
ཆེན་པོའི་ཡུལ་དུ་གྱུར་པ་ལས་སྐྱོ་དུབ་དང༌། བསུན་འཚེར་གྱི་རྣམ་པ་ཡུད་ཙམ་ཡང་མི་
བཞེས་པར་བསྐལ་པ་མང་པོའི་སྔོན་རོལ་ནས་ཤིན་ཏུ་གོམས་ཤིང་འདྲིས་པའི་བཟོད་པའི་ཕ་
རོལ་ཏུ་ཕྱིན་པའི་རྣམ་ཐར་ལ་ལྷུར་བཞེས་མཛད་པ་སོགས། མདོར་ན་རྒྱལ་བ་སྲས་དང་
བཅས་པ་རྣམས་ཀྱི་ངོ་མཚར་རྨད་དུ་བྱུང་བའི་གསང་བ་བསམ་གྱིས་མི་ཁྱབ་པའི་རྣམ་པར་
ཐར་པ་མཐའ་དག་གི་རྗེས་སུ་སློབ་བཞིན་པའི་བཀྲིན་གྱི་ཆ་ཕྲ་མོ་ཙམ་ཡང་གཞལ་བར་མི་
ནུས་ལ། སླད་ཀྱང་སྤྱི་སྒོས་བསྟན་འགྲོའི་མགོན་དུ་༧ཞབས་པད་ཚེ་ལྷའི་ངོ་བོར་བརྟན་ཅིང་།
ཟབ་རྒྱས་ཆོས་ཀྱི་འཁོར་ལོ་རྟག་པ་རྒྱུན་དུ་བསྐོར་བར་དངོས་པོ་ཀུན་གྱིས་བཏུད་དེ་གསོལ་
བ་རྩེ་གཅིག་ཏུ་འདེབས་པ་ལགས་སོ། ། །
ད་ནི་དཀྱུས་ལ་འཇུག་སྟེ། དེ་ཡང་རྒྱལ་བ་རྡོ་རྗེ་འཆང་ནས་ད་ལྟའི་བར་དུ་རིམ་
པར་བྱོན་པའི་རྩ་བརྒྱུད་ཀྱི་དཔལ་ལྡན་བླ་མ་དམ་པ་ཐམས་ཅད་ཀྱང་བྱིན་རླབས་ཀྱི་གཟི་
བྱིན་མ་ཉམས། ཤེས་བྱ་ཀུན་ལ་ཆགས་ཐོགས་མི་མངའ་བའི་མཁྱེན་པ་རྒྱས་ཤིང་། མཁས་
བཙུན་བཟང་པོའི་ཕུལ་དུ་གྱུར་པ། འཇིག་རྟེན་ཆོས་བརྒྱད་ལ་ནི་ཐུགས་ལོག འཁོར་འདས་
ཐམས་ཅད་ནི་སྒྱུ་མ་ལྟ་བུར་གཟིགས། གནས་ལུགས་ཀྱི་རྟོགས་པ་ནམ་མཁའ་དང་མཉམ།
བྱམས་སྙིང་རྗེ་ཕྱོགས་མེད་དུ་ཁྱབ། གཞན་ཕན་འགྲོ་དོན་རང་ཤར་ལྷུན་གྱིས་གྲུབ། སངས་
རྒྱས་བྱང་སེམས་ཡི་དམ་ལྷ་ཚོགས་རྣམས་ཀྱི་ཞལ་གཟིགས་དང་ལུང་བསྟན་ལ་མངའ་
248



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
བརྙེས། ཆོས་སྐྱོང་བའི་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལུས་དང་གྲིབ་མ་བཞིན་
དུ་མི་འབྲལ་བར་འགྲོགས་ཏེ་རྣམ་བཞི་ཕྲིན་ལས་གཡེལ་མེད་དུ་སྒྲུབ་པར་མཛད། དེ་བཞིན་
དུ་བསྟན་པ་ཕྱོགས་བཅུར་སྤེལ་བའི་མཁས་གྲུབ་ཀྱི་སློབ་མ་ཡང་སློབ་དང་བཅས་པ་ནམ་
མཁའི་སྐར་ཚོགས་ལ་ཅོ་འདྲི་བ་ལྟ་བུ་ཞིག་བྱོན་པ་ལས། གཙོ་བོ་ནི་༧རྒྱལ་དབང་ཀརྨ་པའི་
སྐུ་ཕྲེང་རིམ་བྱོན་དུ་བླ་སློབ་ཡབ་སྲས་ཀྱི་ཚུལ་དུ་འབྲེལ་བ་རྒྱལ་བ་གར་གྱི་དབང་ཕྱུག་ཞྭ་
དམར་ཅོད་པཎ་འཛིན་པ་སྐུ་ཕྲེང་ན་རིམ་དང་། བྱམས་མགོན་ཏཱ་ཡི་སི་ཏུ་སྐུ་ཕྲེང་རིམ་བྱོན།
གོ་ཤྲཱི་རྒྱལ་ཚབ་ན་རིམ། དེ་བཞིན་དུ་དཔའ་བོ་དང་། ཏྲེ་བོ། ཕྱིས་སུ་བཀའ་གཏེར་དུ་མ་ནས་
ལུང་གིས་གསལ་བར་བསྔགས་པའི་འཇམ་མགོན་བློ་གྲོས་མཐའ་ཡས་སྐུ་ཕྲེང་རིམ་བྱོན་
སོགས་སར་གནས་སྐྱེས་ཆེན་སྤྲུལ་པའི་སྐུའི་ཚང་ཆེན་པོ་བརྡོལ་ཅིང། དེ་ལས་ཁྱད་པར་དུ་
ཀུན་མཁྱེན་སི་ཏུ་དྷརྨ་ཀ་རས་མདོ་ཁམས་སུ་དཔལ་སྤུངས་ཐུབ་བསྟན་ཆོས་འཁོར་གླིང་ཞེས་
པའི་ཆོས་གྲྭ་ཆེན་པོ་བཙུགས། དེ་ནི་ཕྱིས་སུ་རྒྱལ་བསྟན་སྤྱི་ལ་སྨན་པའི་བཅུ་ཕྲག་རིག་པའི་
གཞུང་ལུགས་ཀྱི་འབྱུང་ཁུངས་ཤིག་དང༌། ལྷག་པར་ཀརྨ་བཀའ་བརྒྱུད་ཀྱི་མདོ་སྔགས་
བཤད་སྒྲུབ་ཆུ་བརྒྱའི་མགོ་བོ་ལྟ་བུར་གྱུར་པའོ། །གཞན་ཡང་རྗེ་ལྔ་པ་དེ་བཞིན་གཤེགས་
པའི་ཐུགས་སྲས་རྨ་སེ་རྟོགས་ལྡན་བློ་གྲོས་རིན་ཆེན་ལ་བདེ་མཆོག་མཁའ་འགྲོ་སྙན་བརྒྱུད་
ཀྱི་བཀའ་བབས། དེའི་སྤྲུལ་བརྒྱུད་ཀྱིས་ཆོས་བརྒྱུད་གདན་ས་རིམ་པར་འཛིན་པ་ཟུར་མང་
བཀའ་བརྒྱུད་དང་། རྗེ་བཅུ་པ་ཆོས་དབྱིངས་རྡོ་རྗེ་དང་། གར་དབང་ཆོས་ཀྱི་དབང་ཕྱུག་གི་
ཞལ་སློབ་ཐུགས་རྗེ་ཆེན་པོའི་རྣམ་སྤྲུལ་གྲུབ་བརྙེས་ཀརྨ་ཆགས་མེད་ཞབས་ཀྱི་བཀའ་སྲོལ་
འཛིན་པ་གནས་མདོ་བཀའ་བརྒྱུད་དེ་རྩ་བ་ཡན་ལག་དང་བཅས་པའི་སྒྲུབ་བརྒྱུད་ཀརྨ་
བཀའ་བརྒྱུད་ཀྱི་རིང་ལུགས་དྲི་མ་མེད་པ་འདི་ཉིད་འཛམ་བུས་མཚན་པའི་ཡུལ་གྲུ་ཕལ་མོ་
249



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཆེར་རྟག་ཁྱབ་ལྷུན་གྲུབ་ཀྱི་ཚུལ་དུ་གནས་བཞིན་པའོ། ། །
བཞི་པ་ཕག་གྲུ་བཀའ་བརྒྱུད་ནི། སངས་རྒྱས་འཁོར་བ་འཇིག་དགེ་བའི་བཤེས་
གཉེན་གྱི་ཚུལ་དུ་བྱོན་པ་འགྲོ་བའི་མགོན་པོ་ཕག་གྲུ་རྡོ་རྗེ་རྒྱལ་པོ་ལས་བརྒྱུད་དེ། དེ་ཡང་རྗེ་
དེ་ཉིད་མདོ་ཁམས་འབྲི་ཆུའི་རྒྱུད་རྨེ་ཤོད་ཀྱི་རྟག་ངོས་སབ་ཁང་དུ་རབ་བྱུང་གཉིས་པའི་
ལྕགས་སྟག ཕྱི་ལོ་༡༡༡༠ ལོར་སྐུ་བལྟམས། བྱིས་པའི་སྐབས་ནས་ཀྱང་སྔོན་གནས་རྗེས་
དྲན་དང༌། ཡི་གེ་འབྲི་ཀློག ལྷ་བྲིས་སོགས་སུས་ཀྱང་མ་བསྟན་པར་མཁྱེན་པ་སོགས་ཡོན་
ཏན་ཚད་མེད་པར་མངའ། དགུང་གྲངས་དགུར་མཁན་པོ་ཚུལ་ཁྲིམས་འབར་ལས་རབ་ཏུ་
བྱུང་སྟེ་མཚན་རྡོ་རྗེ་རྒྱལ་པོར་གསོལ། ཁམས་སུ་བླ་མ་བཅུ་དྲུག་ཙམ་བསྟེན་ཏེ་མདོ་སྔགས་
ཀུན་ལ་མངོན་པར་བྱང་ཆུབ། དགུང་གྲངས་ཉེར་གཉིས་པར་དབུས་སུ་བྱོན་ཏེ་སྟོད་ལུང་རྒྱ་
དམར་བ་སོགས་བསྟེན་ནས་བཀའ་གདམས་ཀྱི་ཆོས་སྐོར་མ་ལུས་པ་ཉམས་སུ་བཞེས།
དགུང་གྲངས་ཉེར་ལྔར་ཟུལ་ཕུར་བྱ་འདུལ་འཛིན་གྱིས་མཁན་པོ་དང༌། དགེ་བཤེས་རྒྱ་
དམར་གྱིས་སློབ་དཔོན་མཛད་དེ་བསྙེན་པར་རྫོགས། དམར་ཆོས་ཀྱི་རྒྱལ་མཚན་དང་བླ་
མ་གྲྭ་ལོ་སོགས་ལས་བདེ་མཆོག་དང་སྦྱོར་དྲུག་གཙོས་གསང་སྔགས་ཀྱི་ཆོས་སྐོར་མཐའ་
དག་དང༌། བླ་མ་ས་སྐྱ་པ་ཆེན་པོ་ལས་ལམ་འབྲས་དང་། བྱང་སེམས་ཟླ་བ་རྒྱལ་མཚན་
ལས་ཐུགས་རྗེ་ཆེན་པོའི་ཆོས་སྐོར་དང་སྨོན་འཇུག་གི་ལག་ལེན་རྣམས་ཞུས། དགུང་གྲངས་
ཞེ་གཅིག་པར་མཉམ་མེད་དྭགས་པོ་ལྷ་རྗེའི་སྤྱན་སྔར་བྱོན། དེའི་ཚེ་བླ་མས་དགེ་བཤེས་
ཁམས་པ་ཁྱོད་ཀྱིས་ཆོས་ཅི་ཤེས་གསུངས། མདོ་སྔགས་ཀྱི་ཆོས་འདི་དང་འདི་རྣམས་ཤེས་
ཚུལ་ཞུས་པས། ཐོས་པ་དེ་ཙམ་ལ་ང་རྒྱལ་རྒྱུ་ཅི་ཡོད། འཕགས་པ་ཀླུ་སྒྲུབ་ཀྱིས་ཆོས་ཀྱི་
ཕུང་པོ་བརྒྱད་ཁྲི་བཞི་སྟོང་མཁྱེན་ཡང་ཁེངས་པ་རྡུལ་ཙམ་ཡང་མི་མངའ། ཁྱེད་ཀྱིས་ལོ་དུ་
250



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
བསྒོམས་གསུངས་པར། ལོ་བདུན་བསྒོམས་ཞུས་པས། སྒོམ་ཡུན་དེ་ཙམ་ལ་ང་རྒྱལ་རྒྱུ་
ཅི་ཡོད། ཁོ་བོས་ལོ་བཞི་བཅུ་བསྒོམས་པ་ཡིན་ཞེས་སོགས་ཆོས་ཀྱི་གསུང་གླེང་མང་དུ་
མཛད་པའི་མཐར། རྗེ་སྒམ་པོ་པའི་གདམས་ངག་ལ་བརྟེན་ཏེ་སྔར་གྱི་བདེ་གསལ་མི་རྟོག་
པའི་ཉམས་བཟང་པོ་དེ་ཧྲུལ་གྱིས་ཞིག་ནས་ཤེས་པའི་ངོ་བོ་དེ་སྔར་འདྲིས་ཀྱི་མི་དང་འཕྲད་
པ་ལྟར་ཡེར་བྱུང་བ་ན། འོ་མཐོང་ལམ་བྱ་བ་དེ་འདི་འདྲ་བ་ཞིག་ཡོང་བ་ཡིན་གསུངས།
དེ་ལས་ལྷག་པ་ཞིག་བསྟན་དུ་མེད་ཀྱང་ཁོ་བོ་རང་གི་ལུགས་བྱའོ་གསུངས་ནས། ལྷན་
གཅིག་སྐྱེས་སྦྱོར་སོགས་ཀྱི་གདམས་པ་དང་མན་ངག་མཐའ་དག་བུམ་པ་གང་བྱོའི་ཚུལ་དུ་
གནང་སྟེ་རྗེ་འདི་ཉིད་ཀྱི་དྲུང་ན་ལོ་གསུམ་དུ་བཞུགས། དེ་ཡང་རྗེ་སྒམ་པོ་པ་སྐུ་གཤེགས་
ཀར། ང་དང་དགེ་བཤེས་ཁམས་པ་ལ་ཁྱད་རྟ་རྔ་ཙམ་མེད་པས་ཐམས་ཅད་ཀྱིས་བཀུར་
དགོས་གསུངས་ཏེ་དོན་གྱི་རྒྱལ་ཚབ་ཏུ་དབང་བསྐུར། དེ་ནས་རིམ་བཞིན་སློབ་མ་མང་དུ་
འདུས་པ་ལ། རྗེ་སྒམ་པོ་པའི་ལུགས་བཀའ་ཕྱག་ཆུ་བོ་གཉིས་འདྲེས་ཀྱིས་བསྐྱངས་ཏེ་
འདུལ་བ་གཙོ་བོར་མཛད། ལྷག་པར་རབ་བྱུང་གསུམ་པའི་ས་སྟག ཕྱི་ལོ་༡༡༥༨ ལོར་
དཔལ་ལྡན་ཕག་མོ་གྲུའི་ཀུན་བཟང་ནགས་ཁྲོད་དུ་གདན་ས་བཏབ་སྟེ་སློབ་མ་ཚོགས་པ་
བརྒྱད་བརྒྱ་དང་། གདུགས་ཐོགས་པ་ལྔ་བརྒྱར་གྲགས་པ་སོགས་སྐལ་ལྡན་གྱི་སྐྱེས་བུ་
དཔག་ཏུ་མེད་པ་ལ་ཆོས་ཀྱི་འཁོར་ལོ་བསམ་གྱིས་མི་ཁྱབ་པ་བསྐོར་ཏེ་སྨིན་ཅིང་གྲོལ་བར་
མཛད། དེར་ལོ་བཅུ་གསུམ་དུ་བཞུགས་ཏེ་སྒྲུབ་བརྒྱུད་ཀྱི་བསྟན་པ་ཕྱོགས་མཐར་སྤེལ་བའི་
ཕྲིན་ལས་བསྐྱངས་པས་ཕག་གྲུ་བཀའ་བརྒྱུད་ཅེས་ཡོངས་སུ་གྲགས། དེའི་དུས་ན་ཡུལ་
གཞན་དང་གཞན་དུ་སྐུ་ལུས་ཀྱི་བཀོད་པ་བཅུ་གཉིས་གཅིག་ཅར་དུ་བསྟན་ཏེ་ཆོ་འཕྲུལ་
ཆེན་པོས་ཆོས་ཀྱི་འཁོར་ལོ་བསྐོར་བ་དང་། ཨོ་རྒྱན་གྱི་གནས་སུ་བྱོན་ནས་མཁའ་འགྲོ་མ་
251



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
རྣམས་ལས་རྒྱུད་སྡེ་དཔག་ཏུ་མེད་པ་གསན་ཏེ་ཡི་གེར་བཏབ་པ་སོགས་ངོ་མཚར་གྱི་རྣམ་
པར་ཐར་པ་ཟད་མི་ཤེས་པ་བསྐྱངས་ཏེ། ཕྱི་ལོ་༡༡༧༠ ལོར་སྤྲུལ་པའི་སྐུ་བསྡུས་པའི་ཚུལ་
བསྟན་ཏོ། །འགྲོ་མགོན་སྐུ་གཤེགས་རྗེས་རྗེ་འབྲི་གུང་པ་ཆེན་པོས་རེ་ཞིག་གདན་ས་
བསྐྱངས། དེ་རྗེས་རླངས་ལྷ་གཟིགས་ཀྱི་གདུང་ལས་འཁྲུངས་པའི་སྤྱན་སྔ་གྲགས་པ་འབྱུང་
གནས་སོགས་སྐྱེས་ཆེན་རིམ་པར་བྱོན་པ་རྣམས་ཀྱིས་གདན་ས་བསྐྱངས་ཏེ་གྲུབ་པའི་སྐྱེས་
མཆོག་སའི་རྡུལ་དང་མཉམ་པ་ཞིག་བྱོན། ལྷག་པར་ཏཱའི་སི་ཏུ་བྱང་ཆུབ་རྒྱལ་མཚན་གྱིས་
བོད་དབུས་གཙང་གི་རྗེ་བོར་མཛད་ཅིང་། དེ་ནི་ཆོས་སྲིད་ཀྱི་མཁྱེན་རབ་ཤིན་ཏུ་ཆེ་ལ་
མཁས་བཙུན་བཟང་པོའི་ཡོན་ཏན་བསམ་གྱིས་མི་ཁྱབ་པ་མངའ་བས། རིས་སུ་མ་མཆིས་
པའི་ཆོས་བརྒྱུད་ཐམས་ཅད་འཛིན་སྐྱོང་སྤེལ་བའི་ཕྲིན་ལས་བླ་ན་མེད་པར་བསྐྱངས་སོ། །
གསུམ་པ་བཀའ་བརྒྱུད་ཆུང་བརྒྱད་ཀྱི་བཀའ་སྲོལ་བྱོན་ཚུལ་ནི། གོང་དུ་བཤད་མ་
ཐག་པ་ལྟར། འགྲོ་མགོན་ཕག་མོ་གྲུ་པ་ལ་སློབ་མ་གདུགས་ཐོགས་པ་ལྔ་བརྒྱར་གྲགས་
པའི་གཙོ་བོ་རྣམས་ཀྱིས་ཟུར་དུ་གདན་ས་བསྐྱངས་ཤིང་། སོ་སོར་གདམས་ངག་གི་བཀའ་
བབས་ཁྱད་པར་ལས་བཀའ་བརྒྱུད་ཆུང་བརྒྱད་དམ་ཟུང་བཞི་ཡ་བརྒྱད་དུ་གྲགས་པ་སྟེ།
སྐྱོབ་པ་འཇིག་རྟེན་གསུམ་གྱི་མགོན་པོ་ལས་འབྲི་གུང་བཀའ་བརྒྱུད། ཐང་པ་བཀྲ་ཤིས་
དཔལ་བ་ལས་སྟག་ལུང་བཀའ་བརྒྱུད། འགྲོ་མགོན་རྒྱལ་ཚ་ཁུ་དབོན་ལས་ཁྲོ་ཕུ་བཀའ་
བརྒྱུད། གླིང་རས་པདྨ་རྡོ་རྗེ་ལས་གླིང་རས་བཀའ་བརྒྱུད། ཆོས་རྗེ་སྨར་པ་གྲུབ་ཐོབ་ལས་
སྨར་ཚང་བཀའ་བརྒྱུད། ཡེལ་པ་ཡེ་ཤེས་བརྩེགས་པ་ལས་ཡེལ་པ་བཀའ་བརྒྱུད། ཟ་ར་པ་
ཡེ་ཤེས་སེང་གེ་ལས་གཡམ་བཟང་བཀའ་བརྒྱུད། སྙི་ཕུ་གྱེར་སྒོམ་ཆེན་པོ་ལས་ཤུགས་
གསེབ་བཀའ་བརྒྱུད་བཅས་རེ་རེ་ལའང་མཁས་ཤིང་གྲུབ་པ་བརྙེས་པའི་བརྒྱུད་འཛིན་དཔག་
252



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
ཏུ་མེད་པ་བྱོན་ཏེ་སྒྲུབ་བརྒྱུད་ཀྱི་བསྟན་པ་རིན་པོ་ཆེ་ཉི་མ་ལྟར་གསལ་བར་མཛད་དོ། །
དེ་རྣམས་ལས་སྔ་མ་བཞིའི་བཀའ་སྲོལ་ཟུར་ཙམ་རེ་བརྗོད་པའི་དང་པོ་མཉམ་
མེད་འབྲི་གུང་བཀའ་བརྒྱུད་ནི། རྟེན་འབྲེལ་མཐར་ཕྱིན་སྐྱོབ་པ་འཇིག་རྟེན་གསུམ་གྱི་
མགོན་པོ་ལས་བརྒྱུད་པ་སྟེ། དེ་ནི་རྒྱལ་བས་ལུང་གིས་བསྔགས་པའི་དཔལ་མགོན་
འཕགས་པ་ཀླུ་སྒྲུབ་ཉིད་གངས་རིའི་ཁྲོད་དུ་མགོན་པོ་འབྲི་གུང་པ་ཆེན་པོ་རཏྣ་ཤྲཱི་ཞེས་པའི་
མཚན་གྱི་ཅོད་པཎ་འཛིན་པའི་སྐུའི་སྐྱེ་བ་བཞེས་པའི་ཚུལ། རྗེ་བཙུན་སྒྲོལ་མས་ཁ་ཆེ་པཎ་
ཆེན་ཤཱཀྱ་ཤྲཱི་བྷ་དྲ་ལ་དངོས་སུ་ལུང་བསྟན་པ་དང་། གཞན་ཡང་སིངྒ་གླིང་གི་དགྲ་བཅོམ་པ་
ཆེན་པོས་ཁ་ཆེ་པཎ་ཆེན་གྱི་གཅུང་པོ་ལ། འབྲི་ཞེས་བྱ་བའི་ས་ཕྱོགས་སུ་སློབ་དཔོན་ཀླུ་སྒྲུབ་
བྱང་ཆུབ་སེམས་དཔའ་རིན་ཆེན་དཔལ་དུ་སྐྱེ་བ་བཞེས་པ་དེ་ལ་ཕུལ་ཅིག་ཅེས་མེ་ཏོག་པདྨ་
དཀར་པོ་མི་རྙིང་བར་བྱིན་གྱིས་བརླབས་ཏེ་མཆོད་པའི་ཚུལ་དུ་ཕུལ་བ་སོགས་ངོ་མཚར་གྱི་
ཆེ་བ་དཔག་ཏུ་མེད་པའི་བདག་ཉིད་ཅན་རྗེ་འབྲི་གུང་པ་ཆེན་པོ་སྐྱོབ་པ་འཇིག་རྟེན་གསུམ་
གྱི་མགོན་པོ་དེ་ཉིད། མདོ་ཁམས་སྐྱུ་རའི་གདུང་བརྒྱུད་དུ། རབ་བྱུང་གཉིས་པའི་ཆུ་ཕག་
ཕྱི་ལོ་༡༡༤ ༣ ལོར་སྐུ་བལྟམས། དགུང་གྲངས་དྲུག་ནས་སུས་ཀྱང་མ་བསྟན་པར་ཡི་གེ་
ཀློག་པ་ལ་མངོན་པར་བྱང་ཆུབ་ཅིང་། རིམ་གྱིས་བླ་མ་དུ་མ་ལས་མདོ་སྔགས་ཀྱི་ཆོས་མང་
དུ་གསན་པས་སྒྱུ་མ་ལྟ་བུ་ཏིང་ངེ་འཛིན་འཁྲུངས་པ་དང་། མནལ་ལམ་དུ་སངས་རྒྱས་ཀྱི་
ཞིང་དཔག་ཏུ་མེད་པ་སྦྱངས་པ་སོགས་སྤངས་རྟོགས་ཀྱི་ཡོན་ཏན་བསམ་གྱིས་མི་ཁྱབ་པ་
མངའ། ནམ་ཞིག་ན་འགྲོ་མགོན་ཕག་མོ་གྲུ་པའི་སྙན་པ་གསན་པའི་མོད་ལ་ཐུགས་དབང་
མེད་དུ་འཕྲོགས་ཏེ། དམ་ཅན་རྡོར་ལེགས་ཀྱི་ཕྲིན་ལས་ལ་བརྟེན་དབུས་སུ་བརྟོལ། དགུང་
གྲངས་ཉེར་ལྔར་རྗེ་ཕག་མོ་གྲུ་པ་དང་དངོས་སུ་མཇལ། དེའི་སྔོན་དུ་བླ་མས། ངའི་བརྒྱུད་
253



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
པ་འདི་ནི་དགེ་བསྙེན་ས་བཅུ་པ་གཅིག་གིས་འཛིན་ཞེས་ཡང་ཡང་གསུངས་པ་ལ། ཆོས་རྗེ་
འདིར་ཕེབས་ཕྱིན་ཆད་ད་ནི་ངའི་འཁོར་ཚང་གསུངས་ཏེ་དགྱེས་པའི་ཚུལ་བསྟན། དེ་ནས་
བླ་མས་བྱང་ཆུབ་སེམས་སྡོམ་གནང་ནས། བྱང་ཆུབ་སེམས་དཔའ་རིན་ཆེན་དཔལ་ཞེས་
པའི་མཚན་གསོལ། ཡང་རྗེ་འབྲི་གུང་པས་འགྲོ་མགོན་ཕག་མོ་གྲུ་པ་ལ། སྐྱོབ་པ་རིན་པོ་
ཆེ་ཞེས་དང་། འཇིག་རྟེན་གསུམ་གྱི་མགོན་པོ་ཞེས་ཡང་ཡང་གསོལ་བས། ཕྱིས་སུ་ཆོས་རྗེ་
འབྲི་གུང་པ་ཆེན་པོ་ཉིད་ཀྱི་མཚན་ལ་སྐྱོབ་པ་འཇིག་རྟེན་གསུམ་གྱི་མགོན་པོ་ཞེས་གྲགས་
སོ། །སྐབས་ཤིག་ཏུ་བླ་མ་ལ་ཐམས་ཅད་མཁྱེན་པའི་ཡེ་ཤེས་ཇི་ལྟར་འཆར་ཞུས་པས། དེ་
ཁྱེད་རང་གིས་ཤེས་ནས་འོང་ཞེས་ལན་གསུམ་གསུངས། རྗེས་སུ་བླ་མ་སྐུ་གཤེགས་ཀར་
ཐུགས་ཀ་ནས་གསེར་གྱི་རྡོ་རྗེ་ཞིག་བྱུང་སྟེ་རྗེ་འདིའི་ཐུགས་ཀར་ཐིམ་པས་ཆོས་ཐམས་ཅད་
ཀྱི་དེ་ཁོ་ན་ཉིད་མངོན་སུམ་དུ་གཟིགས་པའི་ཡེ་ཤེས་ཆེན་པོ་འཁྲུངས། འགྲོ་མགོན་གྱི་
ཞབས་དྲུང་དུ་ཕེབས་ནས་ཟླ་བ་སུམ་ཅུ་རྩ་གཉིས་ན་བླ་མ་སྐུ་གཤེགས། དེ་ནས་ཨེ་ཆུང་
ཕུག་པར་སྒྲུབ་པ་མཛད་ནས་བཞུགས་སྐབས་བསྙུན་མཛེ་དྲག་པོ་ཞིག་ཐོག་བབས་སུ་བྱུང་
བའི་རྐྱེན་བྱས་ཏེ། སྙིང་རྗེ་བློ་རྡེག་ཏུ་འཁྲུངས་པས་ཀླུ་ཆེན་པོ་ཞིག་སྐུ་ལུས་ལས་བུད་པར་
གཟིགས་པས་བསྙུན་གཞི་སྐད་ཅིག་གིས་གྲོལ། རྟོགས་པ་མཐར་ཕྱིན་ཏེ་སངས་རྒྱས་ཐམས་
ཅད་དང་དགོངས་པ་མཉམ་པར་གྱུར་ཏོ། །སྔོན་འགྲོ་མགོན་རིན་པོ་ཆེས་རྗེ་འདི་ཉིད་ལ་
རབ་ཏུ་བྱུང་གསུངས་པ་ན། རང་བཞིན་གྱི་ཁ་ན་མ་ཐོ་བ་བརྒྱད་ཁལ་དང་འདྲ་བའི་སྟེང་དུ་
བཅས་པའི་ཁ་ན་མ་ཐོ་བ་སྤོང་བ་གོང་ཚ་ལྟ་བུ་མི་ཐེག་དགོངས་ནས་མ་བླངས། འོན་ཏེ་ཕྱིས་
སུ་བཅས་རང་ངོ་བོ་གཅིག་པ་དང་། བཀག་པ་ཡེ་བཀག གནང་བ་ཡེ་གནང་དང་། ཆོས་
ཀྱི་རྒྱལ་པོས་འགྲོ་བ་སྤྱི་ལ་བཅས་པ་དང་། ཉམས་པ་ལས་མ་བླངས་པ་ཉེས་པ་ལྕི་བ་སོགས་
254



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
ཀྱི་གནད་དགོངས་པས་རབ་ཏུ་མི་འབྱུང་ཀ་མེད་དུ་འདུག་པར་མཁྱེན་ནས། དགུང་ལོ་སོ་ལྔ་
པ་ལ་ཞང་སུམ་ཐོག་པས་མཁན་པོ་དང༌། རྩི་ལུང་པས་ལས་སློབ། གཉལ་བ་འདུལ་འཛིན་
གྱིས་གསང་སྟོན་མཛད་དེ་བསྙེན་པར་རྫོགས། གཉལ་འདུལ་འཛིན་ལས་འདུལ་བ་མདོ་
རྩ་མཁས་པར་གསན་སྐབས། དཔལ་ཆེན་བིརྱ་དང་མཉམ་པའི་རྣལ་འབྱོར་དབང་ཕྱུག་
ཞིག་དགེ་སློང་དུ་ཕེབས་པ་འདི་ཕོ་རྒོད་ཡིན་གསུངས། དེ་ནས་བར་སྐབས་སུ་འགྲོ་མགོན་
ཕག་མོ་གྲུ་པའི་གདན་ས་ལོ་གསུམ་དུ་བསྐྱངས་པའི་མཐར། རྗེ་སྤྱན་སྔ་བ་གྲགས་པ་འབྱུང་
གནས་ལ་བླ་མའི་གདན་ས་བར་མངའ་གསོལ་ཏེ་ཆོས་རྗེ་ཉིད་འབྲི་གུང་དུ་ཐེགས། དེར་
རབ་བྱུང་གསུམ་པའི་ས་ཕག ཕྱི་ལོ་༡༡༧༩ ལོར་ཆོས་གྲྭ་ཆེན་པོ་གདན་ས་མཐིལ་ཕྱག་
བཏབ་སྟེ། རིམ་བཞིན་དགེ་འདུན་དཔག་ཏུ་མེད་པ་འདུས་ཤིང་། དེ་ཡང་ཉིན་གཅིག་
འདུས་པའི་ཚད་ཀྱང་གཉོས་ཀྱི་བུར་སྟོན་ལ་ཚོགས་པ་ལྔ་ཁྲི་ལྔ་སྟོང་ལྔ་བརྒྱ་ཉི་ཤུ་རྩ་ལྔ་
འདུས་པ་སོགས། མདོར་ན་ཨོ་རྒྱན་དང་ཛ་ལན་དྷ་ར་ཚུན་ཆོད་དང་། རི་བོ་རྩེ་ལྔ་ཡན་ཆོད་
ཀྱི་ལུང་སུལ་དང་རི་ཁྲོད་ཐམས་ཅད་དུ་ཁྱབ་པར་མཛད། དེ་ལྟར་བསྟན་པའི་རྩ་བ་དགེ་
འདུན་ཡིན་ཞིང་། དེ་ཡང་ཚུལ་ཁྲིམས་རིན་པོ་ཆེ་ལ་རག་ལས་པར་གཟིགས་ནས་རང་ཉིད་
འདུལ་བའི་བཅས་པ་ཕྲ་མོ་ལས་མི་འགལ། དམར་དང་ཆང་གི་དྲི་ཙམ་ཡང་མི་སྣོམ།
སློབ་མ་ཐམས་ཅད་ཀྱང་ཚུལ་ཁྲིམས་ཕུན་སུམ་ཚོགས་པ་དང་ལྡན་པས་དབེན་པའི་གནས་
སུ་འདུག་པ་དག་ཀྱང་ཚེ་བློས་བཏང་སྡོམ་གསུམ་རྣམ་པར་དག་པ་འབའ་ཞིག་ལས་བག་
ཡངས་སུ་མི་སྤྱོད། རིག་སྤྱོད་ཁྱད་པར་དུ་འཕགས་པ་ཚུལ་ཁྲིམས་རིན་པོ་ཆེ་ཡིན་གསུངས་
ཏེ་ཤ་ཆང་གི་ཚོགས་འཁོར་ཡང་མི་མཛད། མདོར་ན་འཁོར་འདས་ཀྱི་ཆོས་ཀུན་གཤིས་
སམ་བབས་ཀྱི་གནས་ལུགས་ཏེ་རྒྱུ་འབྲས་རྟེན་ཅིང་འབྲེལ་བར་འབྱུང་བ་ལས་བརྩམས་
255



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
པའི་གཞན་འདྲིང་མི་འཇོག་པའི་རྡོ་རྗེའི་གསུང་གསང་བ་བསམ་གྱིས་མི་ཁྱབ་པའི་ཆོས་ཀྱི་
འཁོར་ལོ་མཐའ་ཡས་པ་ཞིག་བསྐོར་བ་རྣམས། ཕྱིས་སུ་བཀའི་བསྡུ་བ་པོ་རྗེ་ཉིད་ཀྱི་སྲས་
ཀྱི་ཐུ་བོ་སྤྱན་སྔ་ཤེས་རབ་འབྱུང་གནས་ཀྱིས་དམ་པའི་ཆོས་དགོངས་པ་གཅིག་པའམ་ཁྱད་
པར་དུ་འཕགས་པའི་ཆོས་ཞེས་རྡོ་རྗེའི་གསུང་བརྒྱ་དང་ལྔ་བཅུ་དང། ལྷན་ཐབས་གསུང་
བཞི་བཅུ་ལྷག་རྣམས་ཚོམས་བརྒྱད་དུ་བསྡུས་ཏེ་ཡི་གེར་བཀོད། ཕྱིས་རང་བཞེད་རྐྱང་པ་
ཅན་དང་། གཞན་འདོད་བསྣན་པ་སོགས་སྔ་ཕྱིར་འགྲེལ་བཤད་མང་དུ་བྱུང་ཞིང་། དེ་ཡང་
སངས་རྒྱས་ཐམས་ཅད་ཀྱི་བསྟན་པ་གཅིག་པ་སྟོན་པས་དགོངས་གཅིག་ཅེས་རྗེ་འཇིག་རྟེན་
གསུམ་མགོན་གྱི་གདམས་པའི་སྙིང་པོ་ཡིན་ནོ། །
དེ་ལྟར་སངས་རྒྱས་ཀྱི་མཛད་པ་ཅན་ཆོས་རྗེ་འབྲི་གུང་པ་ཆེན་པོ་དེ་ཉིད་ཐུགས་ཀྱི་
དགོངས་པ་ཡོངས་སུ་རྫོགས་ཏེ། རབ་བྱུང་བཞི་པའི་མེ་གླང༌། ཕྱི་ལོ་༡༢༡༧ ལོར་གཟུགས་
སྐུ་ཆོས་དབྱིངས་སུ་བསྡུས་པའི་ཚུལ་བསྟན་ཏོ། །དེ་ལ་བརྒྱུད་འཛིན་གྱི་བུ་སློབ་གཙོ་བོ་རྗེ་
སྤྱན་སྔ་རིན་པོ་ཆེ་དང་། སྤྱན་སྔ་ཤེས་རབ་འབྱུངགནས། གཉོས་འགར་ཆོས་གསུམ་སོགས་
མཐའ་ཡས་པ་ཞིག་བྱོན་པ་ལས། གྲུབ་ཐོབ་གཉོས་འགར་ཆོས་གསུམ་གྱིས་བརྟུལ་ཞུགས་
ཀྱི་སྤྱོད་པ་དང་། ཡེ་ཤེས་ཀྱི་རྩལ་གྱིས་རྩྭ་རི་ཏྲའི་གནས་སྒོ་ཕྱེས་ཏེ་སྒྲུབ་བརྒྱུད་ཀྱི་རྣལ་
འབྱོར་དབང་ཕྱུག་རྣམས་ཀྱི་སྒོམ་པའི་གནས་དང༌། སྐྱེ་བོ་མཆོག་དམན་བར་མ་ཐམས་ཅད་
ཀྱི་བསྐོར་བ་སོགས་ཚོགས་གསོག་སྒྲིབ་སྦྱོང་གི་ཡུལ་ཟླ་མ་མཆིས་པར་གྱུར་ཏོ། །གཞན་
ཡང་གངས་ཏི་སེ་དང་ལ་ཕྱི་སོགས་སུའང་སྡོམ་གསུམ་རྣམ་པར་དག་ལ་སྒྲུབ་པའི་རྒྱལ་
མཚན་འཛིན་པའི་རི་བ་བགྲང་གིས་མི་ལོངས་པས་གཏམས་པར་མཛད། ཁྱད་པར་ཐུགས་
སྲས་སྤྱན་སྔ་བ་གྲགས་པ་འབྱུང་གནས་ཀྱིས་ཕག་གྲུ་དང་འབྲི་གུང་གཉིས་ཀའི་གདན་ས་ལོ་
256



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
གྲངས་དུ་མའི་བར་དུ་ལེགས་པར་བསྐྱངས། དེ་ཡང་རྗེ་འདིའི་དུས་སུ་འདུས་པ་ཁྲི་བཅོ་
བརྒྱད་བྱུང་བ་དང༌། དབྱར་གནས་པའི་སྐབས་ཚུལ་ཤིང་བཞེས་མཁན་དགེ་སློང་འབུམ་
ཕྲག་ཙམ་རེ་བྱུང་བས་དུས་དེ་ཙམ་ན་ཆོས་སྡེ་འདི་ལས་དར་རྒྱས་ཆེ་བ་གངས་ཅན་གྱི་ལྗོངས་
སུ་མ་བྱུང་སྟེ། དེ་ཡང་རི་ཐམས་ཅད་འབྲི་གུང་རི་པ་དང༌། ཐང་ཐམས་ཅད་འབྲི་གུང་ཐང་
པ་ཞེས་གྲགས་པའི་བ་དན་དཀར་པོ་ནོར་འཛིན་གྱི་ཁྱོན་ཀུན་ཏུ་ཆེས་ཆེར་གཡོས་པར་གྱུར།
ཕྱིས་སུ་ཉི་མ་ལྕང་ར་ལ་གཞུང་ཆེན་མོའི་འཆད་ཉན་དང་། གཞན་ཡང་གདན་ས་མ་ལག་
དང་བཅས་པའི་དགོན་སྡེ་རྣམས་སུ་བདེ་དགྱེས་གསང་གསུམ་སོགས་རྒྱུད་སྡེ་ཁག་དང༌།
ཆོས་དྲུག་དང་ཕྱག་ཆེན་ལྔ་ལྡན། བསྟན་དགོངས་གཉིས་སོགས་རང་ལུགས་ཀྱི་བཀའ་སྲོལ་
ཐུན་མོང་མ་ཡིན་པའི་མདོ་རྒྱུད་མན་ངག་དང་བཅས་པའི་འཆད་ཉན་སྒོམ་སྒྲུབ་ཀྱི་རྒྱུན་དང་
ཕྱག་བཞེས་མཐའ་དག་འཁྲུལ་མེད་ལེགས་པར་བཞུགས་པ་སོགས་མདོར་ན་འཕགས་
མཆོག་ཐུགས་རྗེ་ཆེན་པོ་མིའི་ཤ་ཚུགས་སུ་བྱོན་པ་༧སྐྱབས་མགོན་ཆེ་ཚང་རིན་པོ་ཆེ་གདན་
རབས་སུམ་ཅུ་རྩ་བདུན་པ་དཀོན་མཆོག་བསྟན་འཛིན་ཀུན་བཟང་ཕྲིན་ལས་ལྷུན་གྲུབ་
མཆོག་དང་། གྲུབ་བརྒྱའི་སྤྱི་མེས་མདའ་བསྣུན་ཞབས་ཀྱི་རྣམ་རོལ་༧སྐྱབས་མགོན་ཆུང་
ཚང་རིན་པོ་ཆེ་གདན་རབས་སུམ་ཅུ་རྩ་དྲུག་པ་དཀོན་མཆོག་བསྟན་འཛིན་ཆོས་ཀྱི་སྣང་བ་
སོགས་སྤྱི་སྒོས་བསྟན་འགྲོའི་དཔལ་དུ་ད་ལྟ་འཚོ་ཞིང་བཞེས་ལ་ཆོས་ཀྱི་འཁོར་ལོ་བསྐོར་
བཞིན་བཞུགས་པའི་སྐྱེས་མཆོག་རྣམས་ཀྱི་ཐུགས་བསྐྱེད་དང་ཕྲིན་ལས་རྨད་པོ་ཆེའི་ཉེར་
ལེན་ལ་བརྟེན་མགོན་པོ་འབྲི་གུང་པ་ཆེན་པོའི་བཀའ་སྲོལ་དྲི་མ་མེད་པ་འདི་ཉིད་སྙིགས་
མའི་དུས་འདིར་ཡང་འཛམ་གླིང་ཡངས་པའི་ཁྱོན་དུ་དར་རྒྱས་སུ་གནས་བཞིན་པའོ། །
གཉིས་པ་སྟག་ལུང་བཀའ་བརྒྱུད་ནི། མོས་གུས་མཐར་ཕྱིན་སྟག་ལུང་ཐང་པ་
257



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
རིན་པོ་ཆེ་བཀྲིས་དཔལ་ལས་བརྒྱུད་པ་སྟེ། དེ་ནི་མདོ་ཁམས་གཡང་ཤོད་བོང་ར་སྟེངས་སུ་
རབ་བྱུང་གཉིས་པའི་ཆུ་ཁྱི། ཕྱི་ལོ་༡༡༤༢ ལོར་འཁྲུངས། རིམ་གྱིས་དགེ་བཤེས་བྲག་
དགོན་པ་ལས་སྤྱོད་འཇུག་དང་། བསླབ་བཏུས་སོགས་གསན་བསམ་རྒྱ་ཆེར་མཛད། དགུང་
ལོ་བཅོ་བརྒྱད་པར་བླ་སྒང་པ་ཤེས་རབ་རྡོ་རྗེ་དང༌། ཚར་སྟོན་ལས་རབ་ཏུ་བྱུང་སྟེ་མཚན་
བཀྲ་ཤིས་དཔལ་གསོལ། དགུང་གྲངས་ཉེར་བཞིའི་སྐབས་དབུས་སུ་བྱོན་ནས་འགྲོ་མགོན་
ཕག་མོ་གྲུ་པ་དང་མཇལ། ལོ་དྲུག་ཏུ་བསྟེན་ཏེ་བླ་མས་ཆོས་གསུངས་པ་ཐམས་ཅད་ཡི་གེར་
བཀོད་ཅིང་། ཐུགས་ཀྱི་བཅུད་མ་ལུས་པ་ཕྱུང་སྟེ་ཉམས་བཞེས་མཛད་པའི་ཕྱག་རྒྱ་ཆེན་པོ་
སྒོམ་མེད་ཀྱི་རྣལ་འབྱོར་ཐུགས་ལ་འཁྲུངས། དགུང་གྲངས་སོ་དགུ་པ་རབ་བྱུང་གསུམ་པའི་
ལྕགས་བྱི། ཕྱི་ལོ་༡༡༨༠ ལོར་སྟག་ལུང་དུ་ཐེགས། དེར་འགྲོ་མགོན་ཕག་མོ་གྲུ་པས་
བྱིན་གྱིས་བརླབས་ཤིང་ལུང་བསྟན་པ་ལྟར་གདན་ས་བཏབ་སྟེ། དགེ་འདུན་སུམ་སྟོང་ལྷག་
ཙམ་འདུས་པས་དཔལ་སྟག་ལུང་ཐང་པ་ཞེས་པའི་སྙན་པའི་གྲགས་པས་ས་སྟེང་དུ་ཁྱབ་
པར་གྱུར་པ་སོགས་ཕྲིན་ལས་ནམ་མཁའ་དང་མཉམ་པར་བསྐྱངས་ཏེ་མཐར་དགུང་གྲངས་
རེ་དགུར་དགོངས་པ་ཆོས་དབྱིངས་སུ་མནལ་བའི་ཚུལ་བསྟན་ཏོ། །འདི་ཉིད་ཀྱི་རྗེས་སུ་
དབོན་རིན་ཆེན་མགོན་པོ་སོགས་ཀྱིས་གདན་ས་རིམ་པར་བསྐྱངས་པས་སྔར་ལས་ཀྱང་
ཆེས་ཆེར་དར་རྒྱས་སུ་གྱུར། ལྷག་པར་རྗེ་སྒམ་པོ་པའི་སྤྲུལ་པར་གྲགས་པ་སངས་རྒྱས་
དབོན་པོ་གྲགས་པ་དཔལ་ཁམས་སུ་བྱོན་ནས་རི་བོ་ཆེའི་དགོན་པ་ཕྱག་བཏབ། ཆོས་སྐུ་ཨོ་
རྒྱན་མགོན་པོས་འདུ་ཁང་ཆེན་མོ་ཁྲ་འཇིགས་མ་ཞེས་པ་དེ་བཞེངས་ནས་སྐུ་གསུང་ཐུགས་
ཀྱི་རྟེན་ཁྱད་པར་ཅན་ཤིན་ཏུ་མང་པོ་དང་། ཁྱད་པར་དུའང་རྒྱལ་བའི་བཀའ་འགྱུར་རིན་པོ་
ཆེས་གཙོས་གསུང་རབ་གསེར་བྲིས་དང་སྐྱ་བྲིས་ཀྱི་གླེགས་བམ་ཁྲི་ཕྲག་བརྒལ་བ་རི་བོ་
258



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
ཆེའི་ཆོས་བརྩེགས་ཞེས་ཡོངས་སུ་གྲགས། བཤད་སྒྲུབ་ཀྱི་འདུས་སྡེའང་ཤིན་ཏུ་རྒྱ་ཆེ། དེ་
ནས་བཟུང་ལྟག་ལུང་ཡ་ཐང་དང་མ་ཐང་ཞེས་གཉིས་སུ་གྱེས་ཏེ། གཉིས་ཀར་མཁས་གྲུབ་
ཀྱི་སྐྱེས་བུ་དཔག་ཏུ་མེད་པ་བྱོན། ལྷག་པར་དུས་ཕྱིས་སྟག་ལུང་ངག་དབང་གྲགས་པ་ཞེས་
མཁས་པའི་སྙན་པས་དབུས་ཙང་གི་ཆེ་རྒུས་ཞབས་ལ་བཏུད་པ་དེ་ཉིད་བསྟན་པ་ལ་མཛད་
རྗེས་ཤིན་ཏུ་ཆེ། དེ་བཞིན་དུ་མཁས་བཙུན་བཟང་པོའི་དཔལ་མངའ་ཞབས་དྲུང་ངག་དབང་
རྣམ་རྒྱལ་སོགས་སྐྱེས་ཆེན་རིམ་བྱོན་གྱིས་མར་ལུགས་རྒྱུད་སྡེ་ཁག་དང༌། ཕྱག་ཆེན་ཆོས་
དྲུག་སོགས་ཀྱི་འཆད་ཉན་སྒོམ་སྒྲུབ་ཀྱི་ཁར། སྟག་ལུང་མ་ཐང་རི་བོ་ཆེར་བཀའ་དགོངས་
ཕུར་གསུམ་སོགས་རྙིང་མའི་ཆོས་སྐོར་གྱི་རྒྱུན་ཇི་སྙེད་ཅིག་བཙུགས་ཏེ་བཀའ་རྙིང་ཟུང་
འབྲེལ་དུ་གྱུར། གཞུང་ཆེན་མོའི་འཆད་ཉན་ཡང་ཧ་ཅང་དར་ཞིང་། མདོར་ན་མཁས་གྲུབ་
ཀྱི་འབྱུང་ཁུངས་ལྟ་བུ་ཆོས་སྡེ་ཡོངས་སུ་གྲགས་པ་ཞིག་ཏུ་གྱུར་ཏོ། །
གསུམ་པ་ཁྲོ་ཕུ་བཀའ་བརྒྱུད་ནི། འགྲོ་མགོན་རྒྱལ་ཚ་ཁུ་དབོན་ལས་བྱུང་སྟེ། དེ་
ཡང་རྒྱལ་ཚ་རིན་ཆེན་མགོན་ནི། གཙང་སྟོད་ཤབ་ཀྱི་སྨད་དུ་གནུབས་ནམ་མཁའི་སྙིང་པོའི་
གདུང་བརྒྱུད་དུ། རབ་བྱུང་གཉིས་པའི་ས་ཁྱི། ཕྱི་ལོ་༡༡༡༨ ལོར་སྐུ་འཁྲུངས། འགྲོ་
མགོན་ཕག་མོ་གྲུ་པ་སོགས་བླ་མ་བརྒྱད་བཅུ་རྩ་གཉིས་བསྟེན་ཏེ་ཕྱག་རྒྱ་ཆེན་པོའི་རྟོགས་པ་
མཐར་ཐུག་པ་བརྙེས། ཕྱིས་སུ་ཁྲོ་ཕུ་གདན་ས་བཏབ་ཅིང་། གཙོ་བོ་སྒྲུབ་པ་སྙིང་པོ་ལ་
གཞོལ་ཏེ། ཕྱི་ལོ་༡༡༩༥ ལོར་གཤེགས། དེའི་དབོན་པོ་ཀུན་ལྡན་རས་པ་ཡང་འགྲོ་མགོན་
ཕག་མོ་གྲུ་པའི་གདམས་ངག་ལ་བརྟེན་ནས་རྟོགས་པ་མཐར་ཕྱིན་ཅིང་གྲུབ་པ་ཐོབ་སྟེ། མུ་
གེ་བྱུང་བའི་དུས་སུ་ཡུལ་མི་ཀུན་གྱིས་ལོངས་སྤྱོད་ཆོག་པའི་ནས་ཀྱི་ཆར་དབབ་པ་སོགས་ངོ་
མཚར་གྱི་མཛད་པ་མཐའ་ཡས་པ་བསྐྱངས་སོ། །དེའི་དབོན་པོ་ཁྲོ་ཕུ་ལོ་ཙཱ་བ་བྱམས་པ་
259



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དཔལ་ནི། རབ་བྱུང་གསུམ་པའི་ཆུ་སྦྲུལ། ཕྱི་ལོ་༡༡༧༣ ལོར་འཁྲུངས། རིན་པོ་ཆེ་
རྒྱལ་ཚས་མཁན་པོ་མཛད་དེ་དགུང་ལོ་བཅུ་ལ་དགེ་ཚུལ་དང་ཉི་ཤུ་ལ་བསྙེན་པར་རྫོགས།
གཙང་ནག་དང་གཙང་དཀར་ལས་ཚད་མ་དང་འདུལ་བ། ཞང་དགེ་བ་ལས་སྒྲ་རིགས་
སོགས་གཞུང་ལུགས་མཐའ་དག་ལ་ཕུལ་དུ་ཕྱིན་པ་སྦྱངས། རྒྱལ་ཚ་དང་ཀུན་ལྡན་གཉིས་
ཀྱི་གདམས་ངག་ལ་བརྟེན་ནས་རྟོགས་པ་ཁྱད་པར་ཅན་འཁྲུངས། སྔ་རྟིང་དུ་མི་ཏྲ་ཇོ་ཀི་
དང༌། བུདྷ་ཤྲཱི། ཁ་ཆེ་པཎ་ཆེན་ཤཱཀྱ་ཤྲཱི་རྣམས་སྤྱན་དྲངས་ཏེ་མདོ་སྔགས་ཀྱི་གདམས་པ་
དཔག་ཏུ་མེད་པ་གསན། ཁྲོ་ཕུ་བྱམས་ཆེན་མཐོང་གྲོལ་ཆེན་པོ་ཁྲུ་བརྒྱད་བཅུ་པ་ཕོ་བྲང་
དང་བཅས་པ་བཞེངས་པ་དང་། བཤད་སྒྲུབ་མཐའ་དག་དར་རྒྱས་སུ་བསྐྲུན་པ་སོགས་
མཛད་རྗེས་ཤིན་ཏུ་ཆེ། དེ་ནས་དབོན་བརྒྱུད་འགའ་ཞིག་གིས་གདན་ས་རིམ་པར་བསྐྱངས་
རྗེས། བུ་སྟོན་ཐམས་ཅད་མཁྱེན་པ་བྱོན། འདིས་ཁྲོ་ཕུ་བ་བསོད་ནམས་སེང་གེ་དང་། ཐར་
པ་ལོ་ཙཱ་བ་སོགས་བསྟེན་ཏེ་བཅུ་ཕྲག་རིགས་པའི་གནས་ཀུན་ལ་མཁས་པའི་ཕ་རོལ་ཏུ་
སོན། རྒྱུད་སྡེ་སྤྱདང་། ཁྱད་པར་ཡོ་ག་ལ་བཤད་སྒྲུབ་རྩལ་དུ་བཏོན་པ་སོགས་ལ་བུ་ལུགས་
ཞེས་ཀྱང་གྲགས་པའོ། །
བཞི་པ་གླིང་རས་བཀའ་བརྒྱུད་དམ། ད་ལྟ་ཡོངས་གྲགས་སུ་དཔལ་ལྡན་འབྲུག་
པ་བཀའ་བརྒྱུད་ཀྱི་རིང་ལུགས་ནི། གྲུབ་ཆེན་སྣ་ཕུ་བ་གླིང་རས་པདྨ་རྡོ་རྗེ་ལས་རིམ་པར་
བྱོན་པ་ཡིན་ཏེ། དེ་ནི་མྱང་སྟོད་རིགས་པའི་འབྱུང་གནས་ཀྱི་གླང་པོ་སྣར། རབ་བྱུང་གཉིས་
པའི་ས་སྤྲེལ། ཕྱི་ལོ་༡༡༢༨ ལོར་འཁྲུངས། ཆུང་དུས་ནས་ཡི་གེ་འབྲི་ཀློག་དང་སྨན་སོགས་
མཁས་པར་སྦྱངས། དེ་ནས་རིམ་བཞིན་བླ་མ་དུ་མ་ལས་མདོ་སྔགས་ཀྱི་ཆོས་མང་པོ་གསན་
བསམ་མཛད། ཁྱད་པར་དགུང་གྲངས་སོ་བརྒྱད་སྐབས་འགྲོ་མགོན་ཕག་མོ་གྲུ་པ་དང་
260



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
མཇལ་ཏེ་དད་པ་དབང་མེད་དུ་སྐྱེས། བྱ་དང་རི་དྭགས་འདི་རྣམས་ཀྱང་བླ་མའི་སྤྲུལ་པ་ཡིན་
སྙམ་པ་བྱུང་། རྗེ་འགྲོ་མགོན་དེས་རྣལ་འབྱོར་པ་དང་ཁྱིམ་ཐབ་ཅན་ལ་ཡེ་མི་དགྱེས་ཀྱང་།
གླིང་རས་ལ་ཤིན་ཏུ་མཉེས་ཤིང་ཐུགས་ལ་འདོགས་པ་ཞིག་བྱུང་སྟེ་གདམས་ངག་གནང་།
ལོ་བདུན་ཟླ་བ་བདུན་གྱི་མཚམས་ཀྱི་དམ་བཅའ་བྱས་ནས་བསྒོམས་པས། ཞག་གསུམ་ན་
རྟོགས་པ་ཟང་ཐལ་དུ་ཤར་ཏེ་ཚོགས་སུ་བྱོན་ནས།
རྗེ་ཡི་ཞལ་ནས་གཞུག་མའི་དོན། །
སྒོམས་ཤིག་གསུངས་ནས་བསྒོམས་ལགས་པས། །
སྒོམ་བྱ་དང་སྒོམ་བྱེད་སྟོར་ནས་ཐལ། །
སྒོམ་ཐུན་མཚམས་སུ་བཟུང་རྒྱུ་ཡང་མི་གདའོ། །
སོགས་ཀྱི་རྟོགས་པ་ཕུལ་བས་བླ་མ་ཤིན་ཏུ་དགྱེས་ཏེ། ཆུ་བོ་གངྒཱ་ཚུན་ལ་རྟོགས་པ་མཐོ་
བར་བསྔགས། ཕྱིས་སྣ་ཕུ་ཆོས་ལུང་དུ་གདན་ས་མཛད་ནས་གཞན་དོན་དཔག་ཏུ་མེད་པ་
བསྐྱངས་པས་གྲུབ་ཆེན་སྣ་ཕུ་བ་ཞེས་གྲགས་སོ། །དེའི་ཐུགས་སྲས་ཀྱི་གཙོ་བོ་དཔལ་ནཱ་རོ་
པའི་རྣམ་སྤྲུལ་འགྲོ་མགོན་གཙང་པ་རྒྱ་རས་ཡེ་ཤེས་རྡོ་རྗེ་ནི། རབ་བྱུང་གསུམ་པའི་ལྕགས་
སྦྲུལ། ཕྱི་ལོ་༡༡༦༡ ལོར་འཁྲུངས། དགུང་གྲངས་ཉེར་གཉིས་ཡན་ལ་སློབ་དཔོན་བརྒྱད་
ཙམ་བསྟེན་ཏེ། མངོན་པ་དང་། ཚད་མ། ཡོ་ག བཀའ་གདམས། རྫོགས་ཆེན་སོགས་
གསན་བསམ་གནང་། དེ་རྗེས་གྲུབ་ཆེན་གླིང་རྗེ་རས་པ་དང་མཇལ་ཏེ་དེའི་གདམས་ངག་
ལ་བརྟེན་ནས་རྟོགས་པ་ནམ་མཁའ་དང་མཉམ་ཞིང་བླ་མ་ལ་མོས་གུས་བཟོད་མེད་སྐྱེས།
རོ་སྙོམས་སྐོར་དྲུག་གཏེར་དུ་བཞེས། བླ་མ་དང་མཁའ་འགྲོས་ལུང་བསྟན་བཞིན། ཙཱ་རི་
264



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཏྲར་ཕེབས་ཏེ་དག་པའི་གཟིགས་སྣང་མཐའ་ཡས་པ་བྱུང༌། དེ་ཡང་ཆོས་རྗེ་གཙང་པ་རྒྱ་
རས་ཡེ་ཤེས་རྡོ་རྗེས་རབ་བྱུང་གསུམ་པའི་ཤིང་གླང་༼༡༢༠༥༽ལོར་སྐྱིད་སྨད་གནམ་གྱི་ཕུར་
འབྲུག་མ་བུ་དགུ་བབས་ནས་འདུག་པ་ནམ་མཁའ་ལ་སོང་ཞིང་འབྲུག་སྐད་དྲག་པོ་ཐེངས་
གསུམ་བསྒྲགས་པའི་རྟེན་འབྲེལ་ལ་བརྟེན་ནས་གདན་ས་ཕྱག་བཏབ་པའི་མཚན་ལ་འབྲུག་
དགོན་པ་ཞེས་དང་། ཕྱིས་ཆོས་བརྒྱུད་དང་རྗེས་འཇུག་རྣམས་ལའང་འབྲུག་པ་བཀའ་བརྒྱུད་
ཅེས་མཚན་སྙན་འཇིག་རྟེན་གྱི་ཁམས་ན་རླུང་ལྟར་གྲགས། སློབ་མ་རྣམས་ལ་འཇིག་རྟེན་
གྱི་ཞེན་ལོག ཚེ་བློས་བཏང་གི་སྒྲུབ་པ། བླ་མའི་མོས་གུས་གསུམ་གཙོ་བོར་འཛིན་ཏུ་
བཅུག་ནས་ཕྱག་རྒྱ་ཆེན་པོའི་རྟོགས་པ་ཤར་བ་སྟོང་ཕྲག་ལྔ་ཙམ་བྱོན། ཨོ་རྒྱན་དང་། ཛ་
ལནྡྷ་ར་དང་། ཁ་ཆེ་དང༌། བྱ་རྒོད་ཕུང་པོའི་རི་བོ་དང༌། རྒྱའི་རི་བོ་རྩེ་ལྔ་དང༌། ཙ་རི་
དང༌། ཤ་འུག་སྟག་སྒོ་དང༌། ཏི་སེ་ལ་སོགས་པའི་གནས་རྣམས་སུ་ཚེ་དང་སྒྲུབ་པ་སྙོམས་
པ་གྱིས་གསུངས་པའི་བཀའ་གནང་ནས། འཁོར་འགྱེད་ལན་གསུམ་མཛད་པས་བྱ་རྒོད་
པོའི་ཉིན་ལམ་བཅོ་བརྒྱད་དུ་དཔལ་ལྡན་འབྲུག་པའི་བུ་སློབ་ཀྱིས་ཁྱབ་པར་གྲགས།
དགུང་གྲངས་ང་གཅིག་ཏུ་གཟུགས་སྐུ་ཆོས་དབྱིངས་སུ་བསྡུས་པའི་ཚུལ་བསྟན། གདུང་བཞུ་
བའི་ཚེ་སྒལ་ཚིགས་ཉི་ཤུ་རྩ་གཅིག་ལ་སྤྱན་རས་གཟིགས་ཀྱི་སྐུ་ཉེར་གཅིག་བྱོན་པ་སོགས་
ངོ་མཚར་བའི་རྣམ་ཐར་བསམ་གྱིས་མི་ཁྱབ་བོ། །དེ་ལ་གྲུབ་བརྙེས་ཀྱི་སློབ་ཚོགས་མཐའ་
ཡས་པ་ཞིག་བྱོན་པ་ལས། ཐུགས་སྲས་ཀྱི་གཙོ་བོ་རྒྱལ་བ་རྒོད་ཚང་པ་མགོན་པོ་རྡོ་རྗེ་ལས་
སྟོད་འབྲུག་གནམ་གྱི་སྐར་མ་ལྟ་བུ་དང་། རྗེ་ལོ་རས་དར་མ་དབང་ཕྱུག་ལས་སྨད་འབྲུག་
སའི་དྲེགས་པ་ལྟ་བུ་ཞེས་སློབ་བརྒྱུད་ཤིན་ཏུ་མང་བའི་ཚད་དུ་དེ་ལྟར་གྲགས་པ་ཡིན།
གདན་ས་ར་ལུང་དུ་ཆོས་རྗེ་རྒྱ་རས་ཀྱི་དབོན་བརྒྱུད་མཉམ་མེད་སེང་གེ་དགུ་ཚར་དང་། དེ་
262



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
རྗེས་རྒྱ་རས་ཀྱི་རྣམ་སྤྲུལ་རྒྱལ་དབང་ཆོས་རྗེ་དང་། གཞན་ཡང་གཙང་སྨྱོན་དང་། དབུས་
སྨོན། འབྲུག་སྨྱོན་ཀུན་དགའ་ལེགས་པ་སོགས་གྲུབ་ཐོབ་ངོ་མཚར་ཅན་མང་དུ་བྱོན་པ་དེ་
དག་གི་བརྒྱུད་པ་ལ་བར་འབྲུག་ཅེས་གྲགས། ཁྱད་པར་དུའང་རྒྱལ་དབང་རྗེའི་རྣམ་སྤྲུལ་
ཀུན་མཁྱེན་པདྨ་དཀར་པོ་སྟེ། འདི་ནི་མདོ་སྔགས་གཞུང་ལུགས་རིགས་པའི་གནས་ཡན་
ལག་དང་བཅས་པ་ལ་གཞན་འདྲིང་མི་འཇོག་པའི་མཁྱེན་རབ་དང་། འཆད་རྩོད་རྩོམ་
གསུམ་སོགས་ཕྲིན་ལས་ཚད་མེད་པར་མངའ་བས་གངས་ཅན་མཁས་གྲུབ་ཀུན་གྱིས་ཚད་
མར་བསྔགས། དེའི་སྐུ་ཕྲེང་རྒྱལ་བ་དཔག་བསམ་དབང་པོ་ནས་བཟུང་ད་ལྟ་བསྟན་འགྲོའི་
སྤྱི་བྱེའི་མགོན་དུ་ཆོས་ཀྱི་འཁོར་ལོས་སྒྱུར་པའི་གསེར་གྱི་ཁྲིར་མངོན་པར་བཞུགས་བཞིན་
བ་༧རྒྱལ་དབང་འབྲུག་ཆེན་སྐུ་ཕྲེང་བཅུ་གཉིས་པ་འཇིགས་མེད་མི་འགྱུར་དབང་གི་རྡོ་རྗེ་
ཕྲིན་ལས་ཀུན་ཁྱབ་དཔལ་བཟང་པོ་ཕྱོགས་ལས་རྣམ་པར་རྒྱལ་བའི་སྡེ་མཆོག་གི་བར་
འབྲུག་ཆེན་ཐམས་ཅད་མཁྱེན་པ་ན་རིམ་མཐའ་དག་ཀྱང་མཁས་ཤིང་སྒྲུབ་པའི་དབང་ཕྱུག་
བསྟན་པ་སྒོ་ཀུན་ནས་ཆེས་ཆེར་གསལ་བར་མཛད་པའི་བདག་ཉིད་ཅན་ཤ་སྟག་བྱོན།
གཞན་ཡང་བར་སྐབས་མདོ་ཁམས་ཕྱོགས་སུ་མཁས་ཤིང་གྲུབ་པའི་དབང་ཕྱུག་ཆེན་པོ་རྗེ་
ཀུན་དགའ་བསྟན་འཛིན་གྱིས་ཁམས་པ་དགོན་ཞེས་བཤད་སྒྲུབ་ཀྱི་ཆོས་སྡེ་ཆེན་པོ་བཙུགས་
ཤིང་། འདི་ནི་མཁས་གྲུབ་ཀྱི་སྐྱེས་བུ་དཔག་ཏུ་མེད་པའི་འབྱུང་ཁུངས་ལྟ་བུར་གྱུར། དེ་
བཞིན་དུ་འཛི་གར་དགོན་སོགས་དཔལ་ལྡན་འབྲུག་པའི་བཀའ་སྲོལ་འཛིན་པ་མཐའ་ཡས་
པ་ཞིག་མཆིས། ཡང་ཀུན་མཁྱེན་པད་དཀར་ཀྱི་རྣམ་སྤྲུལ་དུ་གྲགས་པ་རྗེ་ཞབས་དྲུང་ངག་
དབང་རྣམ་རྒྱལ་གྱིས་མོན་པ་ཚོ་ཆེན་བཞི་སོགས་ཐུགས་རྗེ་དང་རྫུ་འཕྲུལ་གྱིས་དབང་དུ་
བསྡུས་ཏེ་དཔལ་ལྡན་འབྲུག་པའི་རིང་ལུགས་དཀར་འབྱམས་སུ་མཛད་པ་ལ་ལྷོ་འབྲུག་ཏུ་
263



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གྲགས་པ་སྟེ། མདོར་ན་མི་ཕྱེད་འབྲུག་པ། འབྲུག་ཕྱེད་སྤྲང་པོ། སྤྲང་ཕྱེད་གྲུབ་ཐོབ་ཅེས་
ཕྱོགས་ཀྱི་བུ་མོའི་རྣ་བའི་རྒྱན་དུ་མངོན་པར་མཛེས་པ་ལྟར། རྒྱལ་དབང་དབྱར་རྔ་པའི་དོན་
བརྒྱུད་ཀྱི་བསྟན་པ་རིན་པོ་ཆེ་འདི་ཉིད་སྙིགས་མའི་དུས་འདིར་ཡང་ལྷར་བཅས་འགྲོ་བ་ཀུན་
གྱི་བསོད་ནམས་ཀྱི་དཔྱིད་དུ་ནོར་འཛིན་གྱི་མཐའ་དབུས་ཀུན་ན་དབྱར་གྱི་ཆུ་གཏེར་གྱི་
དཔལ་ལ་ངོམས་བཞིན་པའོ། །
264



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
རྩ་བའི་ལྔ་པ་དཔལ་ལྡན་ཤངས་པ་བཀའ་བརྒྱུད་ཀྱི་རིང་ལུགས་འཆད་པ་ལ།
བཀའ་སྲོལ་ཇི་ལྟར་བྱོན་ཚུལ། ཕྱིས་ནས་ཇི་ལྟར་བརྒྱུད་ཚུལ། གཞན་ལས་ཁྱད་པར་དུ་
འཕགས་པའི་ཚུལ། དེ་ལས་འཕྲོས་ཏེ་ད་ལྟ་ཇི་ལྟར་གནས་བཞིན་པའི་ཚུལ་བཅས་བཞི་
ལས། དང་པོ་ནི། བཀའ་སྲོལ་འདི་ཉིད་གངས་ཅན་གྱི་ལྗོངས་སུ་ཐོག་མའི་སྲོལ་གཏོད་པ་པོ་
ནི། མཁས་གྲུབ་ཁྱུང་པོ་རྣལ་འབྱོར་ཏེ། འདི་ནི་ཡུལ་སྙེ་མོ་ར་མངས། ཡབ་སྟག་སྐྱེས་དང༌།
ཡུམ་བཀྲིས་སྐྱིད་གཉིས་ཀྱི་སྲས་སུ་ལྕགས་སྟག ཕྱི་ལོ་༩༩༠ ལོར་སྐུ་བལྟམས། བཙས་མ་
ཐག་ཏུ་རྒྱ་གར་གྱི་གྲུབ་ཐོབ་ཨ་མོ་གྷས་ངོ་མཚར་ཅན་དུ་ལུང་བསྟན་ཏེ། དེ་ཡང་ཉིད་ཀྱི་ཞལ་
གསུང་རྣམ་ཐར་གསོལ་འདེབས་ལས།
དེ་ཚེ་རྒྱ་གར་གྲུབ་ཐོབ་ཨ་མོ་གྷས། །
འདི་ནི་སྤྲུལ་པའི་སྐུ་སྟེ་རྒྱ་གར་བསྒྲོད། །
པཎྜི་ཏ་དང་གྲུབ་ཐོབ་ཐམས་ཅད་ཀྱི། །
ཐུགས་བཅུད་བསྡུས་ནས་འགྲོ་རྣམས་སྨིན་གྲོལ་བྱེད། །
སྣ་ཚོགས་སྤྲུལ་པས་འདུལ་བྱ་འདུལ་བར་འགྱུར། །
ཐེག་ཆེན་སྙིང་པོ་མཐའ་བྲལ་ཆོས་སྒྲ་སྒྲོགས། །
མཐར་ཐུག་གསང་སྔགས་བདེ་སྟོང་དབྱེར་མེད་ཀྱི། །
སེངྒེའི་ང་རོ་ཕྱོགས་བཅུར་སྒྲོག་པར་འགྱུར། །
འདི་ཡི་ལུས་ནི་བདེ་མཆོག་འཁོར་ལོ་སྟེ། །
གསུང་ནི་མཧཱ་མཱ་ཡཱའི་བདག་ཉིད་འགྱུར། །
ཐུགས་ནི་དཔལ་ལྡན་དགྱེས་པ་རྡོ་རྗེ་སྟེ། །
265



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
སྤྲུལ་པའི་གནས་མཆོག་གསང་བ་འདུས་པ་ལ། །
གསང་གནས་བདེ་སྐྱོང་གཤིན་རྗེ་གཤེད་དུ་འགྱུར། །
དཀྱིལ་འཁོར་དེ་རྣམས་ལུས་ལ་བཀོད་ནས་ཀྱང་། །
གདུལ་བྱ་རྣམས་ལ་དངོས་སུ་སྟོན་པར་བྱེད། །
གཞན་ཡང་ཡི་དམ་སྣ་ཚོགས་གཟུགས་སྒྱུར་ནས། །
གདུལ་དཀའི་སྐྱེ་བོ་དཔག་མེད་འདུལ་བར་བྱེད། །
ལོ་ནི་བརྒྱ་དང་ལྔ་བཅུ་འཚོ་བར་འགྱུར། །
དེ་ཡི་མཐར་ནི་མཛད་པ་བརྟུལ་བའི་ཚེ། །
ལྟས་དང་རྫུ་འཕྲུལ་སྣ་ཚོགས་སྟོན་པར་འགྱུར། །
དེ་ནས་ཞིང་ཁམས་རྣམ་དག་བདེ་བ་ཅན། །
རྒྱལ་བ་ཀུན་བསྔགས་ཞིང་དེར་སངས་རྒྱས་ནས། །
ཐེག་ཆེན་ཆོས་ཀྱི་འཁོར་ལོ་བསྐོར་བར་འགྱུར། །
ཕྱི་རབས་དད་ལྡན་བརྒྱུད་འཛིན་ཐམས་ཅད་ཀུན། །
རྒྱལ་བའི་ཞིང་དེར་འགྲོ་བར་ཐེ་ཚོམ་མེད། །
དེ་སྐད་གསུངས་ནས་བླ་མ་གྲུབ་ཐོབ་དེ། །
མཁའ་ལ་བྱ་བཞིན་རྒྱ་གར་ཡུལ་དུ་གཤེགས། །
ཞེས་ལུང་བསྟན་པ་ལྟར། དགུང་གྲངས་བཅུར་སོན་པ་ན། རྒྱ་བོད་ཀྱི་ཡིག་རྩིས་ཀུན་ལ་
མཁས་པར་གྱུར། དེ་ནས་རིམ་བཞིན་བོན་དང་རྫོགས་ཆེན་དག་ལ་སྦྱངས་པ་དཔྱིས་ཕྱིན་ཏེ།
སོ་སོར་བརྒྱུད་འཛིན་གྱི་སློབ་མ་ཡང་དཔག་ཏུ་མེད་པར་བསྐྲུན། འོན་ཏེ་བྱང་ཆུབ་སྤྱོད་པའི་
266



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
སྨོན་ལམ་དུས་སུ་སོན་པས་བལ་པོའི་རྒྱུད་ནས་འཕགས་ཡུལ་དུ་བརྟོལ་ཏེ། ཐོག་མར་བླ་མ་
རྡོ་རྗེ་གདན་པ་ཆེན་པོ་དང་མཇལ། དེ་ལ་གསེར་སྲང་ལྔ་བརྒྱ་ཕུལ་ནས་དགེ་ཚུལ་གྱི་སྡོམ་པ་
དང་འདུལ་བའི་གཞུང་ལུགས་རྣམས་ལེགས་པར་ཞུས། གཞན་ཡང་ཤྲཱི་བྷ་དྲ་སཛྫཱ་ན་དང་།
བེ་རོ་ཙ་ན་སོགས་པཎ་གྲུབ་དུ་མ་ལས་མདོ་སྔགས་མང་དུ་གསན། ཁྱད་པར་བླ་མ་རྡོ་རྗེ་
གདན་པ་ལས་རྒྱུད་སྡེ་ལྔའི་དཀྱིལ་འཁོར་ཆེན་པོའི་དབང་དང་སྒྲུབ་ཐབས་སོགས་གསན།
དེ་ནས་བོད་དུ་ཐེགས་ཏེ་ལོངས་སྤྱོད་རྣམས་གསེར་དུ་དྲིལ་ཏེ། སླར་ཡང་བལ་པོར་ཕམ་ཐིང་
པ་ལས་བདེ་མཆོག་དང་། གདན་བཞི་སོགས་ཞུས་ནས་རྒྱ་གར་དུ་ཕེབས་པ་ན། བླ་མ་རྡོ་རྗེ་
གདན་པས་ལུང་བསྟན་པ་བཞིན་ནཱ་རོ་པའི་སློབ་མ་དྷ་ཆེན་པོ་ལ་དེ་ཉིད་འདུས་པ་དང་། རྡོ་
རྗེ་རྩེ་མོ། ངན་སོང་སྦྱོང་རྒྱུད། གསང་འདུས་འཕགས་སྐོར། དགྱེས་རྡོར་སོགས་གདམས་
ངག་མང་དུ་ཞུས། གཞན་ཡང་པཎ་གྲུབ་མང་པོ་ལས་རྒྱུད་དང་གདམས་ངག་དཔག་ཏུ་མེད་
པ་དང་། ཁྱད་པར་བླ་མ་མེ་ཏྲི་པ་ལས་ཕྱག་རྒྱ་ཆེན་པོ་རབ་ཏུ་མི་གནས་པའི་རྒྱུད་དང་། སྐུ་
གསུམ་ལམ་ཁྱེར་སོགས་ཐོབ། ཡང་བླ་མ་དེ་ལ་གསེར་སྲང་བདུན་ཕུལ་ནས། བོད་ལོངས་
སྤྱོད་ཆུང་བས་ནོར་སྒྲུབ་ལྷག་ཚན་ཆེ་བ་ཞིག་ཞུ་བྱས་པས། མེ་ཏྲི་པའི་ཞལ་ནས་ཡེ་ཤེས་ཀྱི་
མགོན་པོ་ཕྱག་དྲུག་པ་ཞེས་བར་དོའི་འཇིགས་པ་ལས་སྐྱོབས་པ། ལྷ་འདྲེ་མི་གསུམ་དབང་
དུ་འདུས་པ། མི་ནོར་ཟས་གསུམ་ཤུགས་ལས་འབྱུང་བ། མཆོག་ཐུན་མོང་ཐམས་ཅད་ལོ་
ཟླས་འགྲུབ་པ། མཆོག་བསྒྲུབས་པས་ཐུན་མོང་ཞོར་ལ་འབྱུང་བ། ཐུན་མོང་བསྒྲུབས་པས་
མཆོག་ཞར་ལ་འབྱུང་བ་ཞིག་ཡོད་པས་སྦྱིན་ནོ་གསུངས་ཏེ། སྤྱན་རས་གཟིགས་དབང་མྱུར་
མཛད་ཡེ་ཤེས་ཀྱི་མགོན་པོ་ཕྱག་དྲུག་པ་སྐྱེ་འགྲོའི་རེ་བ་ཚུལ་བཞིན་དུ་བསྐོང་བའི་ཡིད་
བཞིན་གྱི་ནོར་བུ་ལྟ་བུར་གྱུར་པ་དེའི་བཀའ་ཐམས་ཅད་གནང་ངོ༌། །དེ་ནས་རྡོ་རྗེ་འཆང་
267



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དངོས་ལས་ཆོས་ཐོབ་པ་སུ་ཡོད་ཅེས་དྲིས་པས། པཎ་གྲུབ་ཐམས་ཅད་ཀྱིས་མཐུན་པར་ནཱ་རོ་
པའི་ལྕམ་ཡེ་ཤེས་ཀྱི་ཌ་ཀི་མ་ནི་གུ་མ་ཞེས་བྱ་བ་དག་པའི་ས་གསུམ་ལ་གནས་པ། འཇའ་
ལུས་རྡོ་རྗེའི་སྐུ་གྲུབ་སྟེ། སོ་ས་གླིང་གི་དུར་ཁྲོད་ན་མཁའ་འགྲོ་མའི་ཚོགས་དཔོན་མཛད་དེ་
བཞུགས་ཡོད་ཟེར་བ་གསན་པའི་མོད་ལ་མཆི་མ་འཕྲུག བ་སྤུ་ལྡང་བའི་མོས་གུས་སྐྱེས་
ནས། ནམོ་བུདྡྷ་ཡའི་གསོལ་བ་འདེབས་ཀྱིན་དེར་བྱོན་པ་དང་། ཤིང་ཏ་ལ་བདུན་སྲིད་ཀྱི་
ནམ་མཁའ་ལ་ཌཱ་ཀི་མ་སྐུ་མདོག་སྨུག་ནག་ཏུ་ཡོད་པ། རུས་པའི་རྒྱན་ཅན། ཕྱག་ན་ཁ་ཊཾ་ག་
དང་ཐོད་པ་བསྣམས་པ། གཅིག་དང་དུ་མ་ལ་སོགས་པའི་གར་བསྒྱུར་སྣ་ཚོགས་སྟོན་པ་ཞིག་
མཇལ་བས་དེ་ཡིན་ངེས་དགོངས་ཏེ་ཕྱག་དང་བསྐོར་བ་དུ་མ་དང་། གསེར་སྲང་ལྔ་བརྒྱ་ཕུལ་
ནས་རྗེས་སུ་བཟུང་བར་གསོལ་བ་བཏབ་པས། གསེར་རྣམས་མ་བཞེས་པར་ནགས་གསེབ་
ཏུ་གཏོར། དེ་ནས་ཌཱ་ཀི་མ་དུ་མས་དཀྱིལ་འཁོར་སྤྲུལ་ཏེ། དངོས་དང་རྨི་ལམ་དུ་ཆོས་དྲུག་
ཚར་བཞི། རྡོ་རྗེའི་ཚིག་རྐང་དང་། སྒྱུ་མ་ལམ་རིམ། རྒྱུད་སྡེ་ལྔའི་དབང་དང་། སྒྲུབ་ཐབས་
སོགས་མཐའ་ཡས་པ་ཞིག་སྩལ་བའི་མཐར། ཌཱ་ཀི་མའི་ཞལ་ནས་ཆོས་དྲུག་གི་དབང་
གདམས་ངག་དང་བཅས་པ་འདི་རྗེ་བཙུན་ལྭ་བ་པ་དང་ང་གཉིས་མ་གཏོགས་པ་རྒྱ་གར་
ནའང་ཤེས་པ་མེད་པས། མི་རབས་བདུན་དུ་ཆིག་བརྒྱུད་ལས་མ་སྤེལ་ཅིག དེ་རྣམས་ཀྱང་
རིམ་པས་བྱིན་གྱིས་རློབ་ཅིང་ལུང་སྟོན་པར་འགྱུར་རོ། །ཞེས་གསུངས་སོ། །དེ་ནས་རིམ་
བཞིན་སྦས་པའི་རྣལ་འབྱོར་དང་། རོལ་པའི་རྡོ་རྗེ་། ཨཱ་རྱ་དེ་བ་རྣམས་ལས་བདེ་མཆོག་ལྷ་
ལྔ་དང་། མཁའ་སྤྱོད་དཀར་དམར་སོགས་རྒྱུད་དང་གདམས་པ་དུ་མ་གསན། དེ་རྣམས་
ཀྱིས་ལུང་བསྟན་པ་བཞིན་ཡེ་ཤེས་ཀྱི་ཊཱ་ཀི་མ་སུ་ཁ་སི་དྷི་ཞེས་བྱ་བ་དང་མཇལ་ཏེ། དེ་
ལའང་གསེར་སྲང་ལྔ་བརྒྱ་ཕུལ་ནས་དབང་དང་གདམས་ངག་ཞུ་འཚལ་གསོལ་བས། དེའི་
268



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
ཞལ་ནས་རིགས་ཀྱི་བུ་ཨེ་མ་ཧོ།
ཁྱོད་ཀྱི་སློབ་མ་ཡང་སློབ་དང་། །
ཕྱི་རབས་བརྒྱུད་འཛིན་ཐམས་ཅད་ལ། །
ང་ཡིས་དངོས་སུ་བྱིན་གྱིས་རློབས། །
དག་པ་མཁའ་སྤྱོད་གནས་སུ་འགྲོ། །
ཞེས་གསུངས་ཏེ། དང་པོ་སྤྲུལ་པའི་དཀྱིལ་འཁོར་དང༌། དེ་ནས་གསང་བ་མཆོག་གི་དཀྱིལ་
འཁོར་དུ་བཅུག་ནས་དབང་བཞི་རྫོགས་སུ་བསྐུར། གདམས་ངག་ཐམས་ཅད་རྫོགས་པར་
གནང་སྟེ་ལུང་བསྟན་དབུགས་དབྱུང་བཅས་ཀྱང་ལེགས་པར་ཐོབ། གཞན་ཡང་བླ་མ་མང་
པོར་གུ་ལང་གསེར་གྱི་མཎྜལ་གྱིས་མཉེས་པར་མཛད་དེ་རྒྱུད་དང་མན་ངག་མཐའ་ཡས་པ་
ཞིག་ཞུས་ནས། མཐར་གཞུང་དང་གདམས་ངག་གི་སྤྲོས་པ་མ་ལུས་པ་ཆོད་དེ་བོད་དུ་ཐེགས།
སླར་ཡང་གསེར་སྲང་སྟོང་ཕྲག་གསུམ་བསྣམས་ཏེ་འཕགས་ཡུལ་དུ་བྱོན་ནས་ཞག་བཅུའི་
བར་དུ་རྡོ་རྗེ་གདན་དུ་དུས་མཆོད་ཆེན་པོ་མཛད། ཁྱད་པར་བླ་མ་རྡོ་རྗེ་གདན་པ་དང་། ཡེ་
ཤེས་ཀྱི་མཁའ་འགྲོ་མ་རྣམ་གཉིས་སོགས་བླ་མ་ཐམས་ཅད་ལ་ཚོགས་ཀྱི་མཆོད་པ་དང་
འབུལ་བས་མཉེས་པར་མཛད་དེ་བོད་དུ་ཕེབས། དེ་ཡང་ཐོག་མར་མངའ་རིས་སུ་མཐོ་ལྡིང་
གི་གཙུག་ལག་ཁང་དུ་ཇོ་བོ་རྗེ་དཔལ་ལྡན་ཨ་ཏི་ཤ་བཞུགས་པ་དང་མཇལ་ཏེ། དེ་ལས་
སེམས་བསྐྱེད་དང་། གསང་འདུས་ཀྱི་དབང་སོགས་མདོ་སྔགས་ཀྱི་གཞུང་མང་དུ་གསན།
དེ་ནས་རིམ་བཞིན་ཡུལ་དུ་ཕེབས་ནས་སྔར་བླ་མ་རྡོ་རྗེ་གདན་པ་ཆེན་པོས་ལུང་བསྟན་པ་
བཞིན། སངས་རྒྱས་སྣང་བ་མཐའ་ཡས་ཀྱི་སྤྲུལ་པ་གླང་རི་ཐང་པ་ཆེན་པོ་ལས་བསྙེན་པར་
269



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ། །
རྫོགས་ཏེ་སྒྲུབ་པ་ལ་བཞུགས། མི་རིང་བར་དེར་དགོན་པ་བཏབ་ནས་སློབ་མ་ཉིས་སྟོང་ཙམ་
འདུས། དེ་རྗེས་མཁའ་འགྲོས་ལུང་བསྟན་པ་ལྟར་ཤངས་སུ་བྱོན་ནས་ཞོང་ཞོང་གནས་ཀྱིས་
སྣ་དྲངས་པའི་དགོན་ནས་བརྒྱ་དང་རྩ་བརྒྱད་ལོ་གསུམ་ལ་བཏབ་པས་བླ་མ་ཤངས་པ་དང༌།
བརྒྱུད་འཛིན་རྣམས་ལ་ཤངས་པ་བཀའ་བརྒྱུད་ཅེས་གྲགས་སོ། །
མདོར་ན་མཁས་གྲུབ་ཆེན་པོ་འདི་ཉིད་ཀྱིས་གཅེས་པའི་སྲོག་དང་། དཀོན་པའི་
གསེར་ལ་ཕངས་པ་མེད་པར་རྒྱ་བལ་དུ་ལན་གྲངས་དུ་མར་བྱོན་ཏེ། རྡོ་རྗེ་འཆང་ལས་དངོས་
སུ་ཆོས་གསན་པའི་ཡེ་ཤེས་ཀྱི་མཁའ་འགྲོ་མ་ནི་དྷི་རྣམ་གཉིས་ཀྱིས་གཙོས་པཎ་གྲུབ་བརྒྱ་
དང་ལྔ་བཅུའི་ཐུགས་བཅུད་རྫོགས་པར་བཞེས་ཏེ་ལུ་དྲིལ་ནག་གསུམ་དང་། མདའ་བསྣུན་
ཞབས་སོགས་དང་རྣམ་དབྱེར་མེད་པའི་གྲུབ་པའི་ས་མངོན་དུ་མཛད་ཅིང་། དེ་ཡང་། གཏུམ་
མོ་སྟོན་པའི་མཐར་ཐུག་དགྱེས་པ་རྡོ་རྗེ། ལས་རྒྱ་མཐར་ཐུག་བདེ་མཆོག སྒྱུ་ལུས་འོད་
གསལ་མཐར་ཐུག་གསང་འདུས། རྨི་ལམ་མཐར་ཐུག་མ་ཧཱ་མཱ་ཡཱ། ཕྲིན་ལས་མཐར་ཐུག་རྡོ་
རྗེ་འཇིགས་མཛད་དེ། རྒྱུད་སྡེ་ལྔ་སྐུའི་གནས་ལྔར་དངོས་སུ་གྲུབ་པས། མཐར་ཐུག་ལྔ་ལྡན་
ཁྱུང་པོ་རྣལ་འབྱོར་ཞེས་གྲགས་དཀར་གྱི་བ་དན་ས་ཆེན་པོའི་ཁྱོན་ཀུན་ཏུ་ཁྱབ་པ་དེ་ཉིད་ལ།
བླ་མ་དང་ཊཱ་ཀིས་ལུང་བསྟན་པ་བཞིན། རང་མཉམ་གྱི་སློབ་མའི་མཐར་ཐུག་དྲུག་གིས་
གཙོས་དབུས་གཙང་ཁམས་གསུམ་ནས་འདུས་པའི་ཚོགས་པའི་མཐར་ཐུག་ཁྲི་ཕྲག་བཅོ་
བརྒྱད་ལ། ཆོས་ཁྲི་བརྒྱ་རྩ་བརྒྱད་ཀྱི་སྟེང་ན་སྐུའི་བཀོད་པ་བརྒྱ་རྩ་བརྒྱད་གཅིག་ཅར་དུ་
བསྟན་ཏེ་བསམ་གྱིས་མི་ཁྱབ་པའི་ཆོ་འཕྲུལ་ཆེན་པོས་ཆོས་ཀྱི་འཁོར་ལོ་མཐའ་ཡས་པ་ཞིག་
བསྐོར་བར་མཛད། དེ་དག་ཐམས་ཅད་ཀྱང་བསྡུ་ན་བཤད་པའི་ལམ་དང་། རྩོད་པའི་ལམ།
སྒྲུབ་པའི་ལམ་རིམ་པ་གསུམ་དུ་འདུ་ལ། ཕྱི་མ་འདི་ཉིད་ཀྱང་བསྡུ་ན། ནི་གུ་དང་། སུ་ཁ་
270



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
སིདྡྷི། རྡོ་རྗེ་གདན་པ། མེ་ཏྲི་པ། རཱ་ཧུ་ལའི་ཆོས་སྐོར་ལྔ། མན་ངག་ཐོར་བུ་དང་བཅས་པ་
བཞུགས་ཤིང་། དེ་དག་ལས་ཀྱང་གཙོ་བོ་ནི། རྩ་བ་ནི་གུ་ཆོས་དྲུག སྡོང་པོ་ཕྱག་རྒྱ་ཆེན་པོ།
ཡལ་ག་ལམ་ཁྱེར་རྣམ་གསུམ། མེ་ཏོག་མཁའ་སྤྱོད་དཀར་དམར། འབྲས་བུ་འཆི་མེད་
འཕྱུག་མེད་དེ་དཔལ་ལྡན་ཤངས་པའི་གསེར་ཆོས་རྣམ་པ་ལྔར་གྲགས་པ་དང་། གཞན་ཡང་
གྲུབ་ཆེན་བིརླ་པའི་སློབ་མ་ཡེ་ཤེས་ཀྱི་མཁའ་འགྲོ་མ་སུ་ཁ་སིདྡྷི་ལས་གསན་པའི་ཐབས་
ལམ་ཆོས་དྲུག་དང་ཕྱག་ཆེན། གྲུབ་ཆེན་རཱ་ཧུ་ལ་གུསྟ་ལས་གསན་པའི་ལྷ་བཞི་དྲིལ་སྒྲུབ་
དང་། བླ་མ་མགོན་པོ་དབྱེར་མེད་ཀྱི་གདམས་སྐོར། རྡོ་རྗེ་གདན་པ་ཨ་བྷ་ཡའི་ཟབ་ཆོས་
རིན་ཆེན་རྒྱ་མཚོའི་རྒྱུད་ཀྱི་དངོས་བསྟན་རྒྱུད་སྡེ་ལྔ་དཀྱིལ་འཁོར་གཅིག་ཏུ་སྒྲུབ་པ་ཟབ་མོའི་
ལུས་དཀྱིལ་དང་བཅས་པ་སོགས་ཟབ་ཆོས་ཐང་མར་དུ་བརྡལ་བར་མཛད་དེ། སྐུ་ཚེའི་
མཐར་ཐུག་བརྒྱ་དང་ལྔ་བཅུའི་མཐར། ལུང་བསྟན་དང་དབུགས་དབྱུང་རྒྱ་ཆེར་སྩལ་ནས་
ཞིང་ཁམས་མཐར་ཐུག་རྣམ་དག་བདེ་བ་ཅན་དུ་གཤེགས་སོ། །
གཉིས་པ་ཕྱིས་ནས་ཇི་ལྟར་བརྒྱུད་ཚུལ་ལ། རིང་བརྒྱུད་དང་། ཉེ་བརྒྱུད། ཤིན་ཏུ་
ཉེ་བརྒྱུད་གསུམ་ལས། དང་པོ་ནི། མཁས་གྲུབ་ཁྱུང་པོ་རྣལ་འབྱོར་ལ་སློབ་མ་བཤེས་གཉེན་
ཁྲི་ཕྲག་བཅོ་བརྒྱད་སོགས་བྱོན་པ་ལས། གཙོ་བོ་སྔ་བུ་ལྔ་དང་། ཕྱི་བུ་གཅིག་སྟེ་དྲུག་ཏུ་
གྲགས་པ་ལས། དང་པོ་སྔ་བུ་ལྔ་ནི། དྲི་མེད་ཤེས་རབ་ཀྱི་སྡོང་པོ་རྨེའུ་སྟོན་པ། ཕན་སེམས་
ཡལ་ག་གཡོར་པོ་རྒྱལ་མོ་ཆེ། སྙིང་རྗེའི་ལོ་འདབ་དངུལ་སྟོན་རིན་དབང་། བྱམས་པའི་མེ་
ཏོག་ལ་སྟོད་དཀོན་མཆོག་མཁར། འོད་གསལ་སྙིང་པོ་ཞང་སྒོམ་ཆོས་སེང་རྣམས་དང་། ཕྱི་
བུ་གཅིག་ནི། སྒྱུ་ལུས་རྨི་ལམ་གྱི་འབྲས་བུ་སྨིན་པ་རྨོག་ལྕོག་པ་རིན་ཆེན་བརྩོན་འགྲུས་ཏེ།
རྡོ་རྗེ་འཆང་གི་གསང་ཚིག་ཆིག་བརྒྱུད་ཀྱི་བཀའ་ནི་རྨོག་ལྕོག་པ་ཁོ་ན་ལ་བབས། དེ་ནས་
271



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
རིམ་བཞིན་དབོན་སྟོན་སྐྱེར་སྒང་པ། སངས་རྒྱས་གཉན་སྟོན། འགྲོ་མགོན་སྟོན་པའི་བར་དུ་
བརྒྱུད་དེ། རྡོ་རྗེ་འཆང་དང་ཡེ་ཤེས་ཌཱ་ཀིས་ལུང་བསྟན་པ་བཞིན་དུ། ཆིག་བརྒྱུད་རྡོ་རྗེའི་རྒྱ་
རིན་ཆེན་བདུན་པར་གྱུར་པ་འགྲོ་མགོན་ཆོས་རྗེ་སྟོན་པས་བཀྲོལ་ཏེ་ནོར་འཛིན་གྱི་ཁྱོན་ཀུན་
ཏུ་གྲུབ་ཐོབ་ཀྱི་སློབ་མས་ཁྱབ་པ་ལས། གཙོ་བོ་གཙང་མ་ཤངས་སྟོན། བསམ་ལྡིང་པ་
གཞོན་ནུ་གྲུབ། འཇག་ཆེན་རྒྱལ་མཚན་འབུམ་སྟེ། མཁས་གྲུབ་རྣམ་གསུམ་གྱིས་བརྒྱུད་
པའི་རྐང་བཟུང་ཞིང་གདམས་ངག་ཡི་གེར་བཀོད། ཤངས་སྟོན་སློབ་མ་ཁྱུང་པོ་ཚུལ་ཁྲིམས་
མགོན་པོ་རིན་ཆེན་རྣམ་བདུན་ཕྱི་མར་གྲགས་པ་ངོ་མཚར་བའི་བརྒྱུད་པ་དང་། གཞན་ཡང་
འཇག་བསམ་གཉིས་དང་། ལ་སྟོད་པ་དཀོན་མཆོག་མཁར་སོ་སོའི་གདན་ས་པ་རིམ་བྱོན་
དང༌། སློབ་བརྒྱུད་ལས་གྱེས་པ་སོགས་མཐའ་ཡས་སོ། །
གཉིས་པ་ཉེ་བརྒྱུད་ནི། ཀུན་མཁྱེན་དོལ་པོ་སངས་རྒྱས་ཀྱི་སྐུའི་སྐྱེ་བ་ཕྱི་མ་གྲུབ་
ཆེན་བརྩོན་འགྲུས་བཟང་པོའམ་ཐང་སྟོང་རྒྱལ་པོས་རིང་བརྒྱུད་མཁས་གྲུབ་ཤངས་སྟོན་གྱི་
སློབ་མ་མུས་ཆེན་རྒྱལ་མཚན་དཔལ་བཟང་ནས། རི་གོང་སྟོད་བརྒྱུད་དུ་གྲགས་པའི་སྙན་
བརྒྱུད་རྣམས་བྱང་སེམས་སྦྱིན་པ་བཟང་པོ་ལས་གསན་ནས་ཐུགས་ཉམས་སུ་བཞེས་པས།
ཡེ་ཤེས་ཀྱི་མཁའ་འགྲོ་དངོས་ཀྱིས་རྗེས་སུ་བཟུང་བའི་ཉེ་བརྒྱུད་རིམ་པ་གསུམ་བྱུང་སྟེ། དང་
པོ་གཙང་གི་རི་བོ་ཆེར་ནི་གུ་མ་དངོས་སུ་བྱོན་ནས། ཆོས་དྲུག ཕྱག་ཆེན། ལམ་ཁྱེར། འཆི་
མེད། བླ་མ་མགོན་པོ་དབྱེར་མེད་རྣམས་ཀྱི་ཁྲིད། གཉིས་པ་མདོག་སྨད་སྲིན་རྫོང་ཤུག་སྡོང་
གི་རྩ་བར་དེ་དག་སོ་སོའི་དབང་། གསུམ་པ་མཁའ་སྤྱོད་ཀྱི་གདམས་པ་ཡི་གེ་མེད་པའི་བརྡ་
ཐབས་སུ་བྱུང་བ་བཅས་བཀའ་བབས་སྔ་ཕྱི་བར་གསུམ་མང་མཁར་བ་བློ་གྲོས་རྒྱལ་མཚན་
སོགས་ལས་སོ་སོར་བརྒྱུད་དེ་ད་ལྟའི་བར་དུ་བཀའ་བརྒྱུད་ཟམ་མ་ཆད་པར་བཞུགས་སོ། །
272



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
གསུམ་པ་ཤིན་ཏུ་ཉེ་བརྒྱུད་ནི། འཇམ་མགོན་གྲུབ་པའི་དཔའ་བོ་ཀུན་དགའ་གྲོལ་
མཆོག་ལ་ཡེ་ཤེས་ཀྱི་མཁའ་འགྲོ་ནི་གུ་མས་ཞལ་དངོས་སུ་བསྟན་ཏེ་གདམས་ངག་ཁྱད་པར་
ཅན་ལན་གཉིས་སྩལ་བ་ཉེ་བརྒྱུད་དང༌། རིང་བརྒྱུད་འཇག་བསམ་གཉིས་དང་། ཐང་རྒྱལ་
སོགས་བརྒྱུད་པའི་བཀའ་སྲོལ་ཉེར་ལྔ་ཁྲིད་ཐེངས་བརྒྱ་ལྷག་གསན་པ་དང་། ཁྲིད་ཐེངས་
བརྒྱ་ལྷག་བཅས་སྩལ་བས་སྐལ་ལྡན་དུ་མ་གྲུབ་པའི་ས་ལ་བཀོད། ཁྱད་པར་དུ་ཡང་གསང་
བ་ཟབ་མོའི་གནས་ལ་རྡོ་རྗེ་འཆང་གཉིས་པའི་གོ་འཕང་མངོན་དུ་མཛད་པ་རྗེ་བཙུན་སྒྲོལ་
བའི་མགོན་པོ་ལ་རིང་བརྒྱུད་ཉེ་བརྒྱུད་ངོ་མཚར་ཤིན་ཏུ་ཉེ་བརྒྱུད་བཅས་ཀྱི་བཀའ་བབས་
ཤིང་། དེ་ཡང་རྩ་བ་ཤངས་པའི་སྙན་བརྒྱུད་ཀྱི་གསེར་ཆོས་ལ། གདམས་ངག་རྣོ་སོ་ཉེ་བརྒྱུད་
མཁའ་འགྲོའི་མཁའ་རླངས་ཅན་གྱིས་ཟུར་བརྒྱན་པ་ཟབ་དོན་ཐང་བརྡལ་མ་སོགས་ཁྲིད་
ཚུལ་གཞན་ལས་རྣམ་པ་དུ་མས་ཁྱད་པར་དུ་འཕགས་པའི་བྱིན་རླབས་ཀྱི་རྒྱུན་མ་ཉམས་
པར་གནས་བཞིན་པའོ། །
གསུམ་པ་གཞན་ལས་ཁྱད་པར་དུ་འཕགས་པའི་ཚུལ་ལ། གཙོ་བོ་ཁྱད་ཆོས་
གསུམ་དང་ལྡན་པ་ཡིན་ཏེ། བརྒྱུད་འཛིན་ཁྱད་པར་དུ་འཕགས་པ་སྲིད་པ་མཐའ་མ་པའི་
བྱང་ཆུབ་སེམས་དཔའ་འབའ་ཞིག་ཕྲེང་བར་བརྒྱུད་པ་ལས་གང་ཟག་ཐ་མལ་པས་བར་དུ་མ་
ཆོད་པ། གདམས་ངག་ཁྱད་པར་དུ་འཕགས་པ་དོན་མ་ནོར་ཞིང་ཚིག་མ་བསླད་པ་ཡེ་ཤེས་ཌཱ་
ཀིས་ཐེམས་སུ་བཏབ་པའི་རྡོ་རྗེ་ཚིག་རྐང་སོ་སྐྱེའི་བློས་བརྟགས་ཀྱིས་བཅོས་བསྒྱུར་དང་
རྩོམ་པ་མ་ཕོག་པ། བྱིན་རླབས་ཁྱད་པར་དུ་འཕགས་པ་སྙིགས་མའི་དུས་ཀྱི་མཐར་ཐུག་པ་
འདིར་ཡང་བརྩོན་འགྲུས་ལྡན་ཅིང་དམ་ཚིག་མ་ཉམས་པ་གྲུབ་པའི་འབྲས་བུ་སྨིན་པ་མངོན་
སུམ་དུ་མཐོང་བས་བཤད་ཚོད་ཙམ་དུ་མ་ལུས་པའོ། །གཞན་ཡང་སྐྱེར་སྒང་ཐུགས་རྗེ་ཆེན་
273



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
པོ་དང་། རྟ་མགྲིན་གསང་སྒྲུབ། ལྷག་པར་མྱུར་མཛད་ཡེ་ཤེས་ཀྱི་མགོན་པོའི་ཆོས་སྐོར་ནི་
ཕག་གྲུ་དང་།ཀཾ་ཚང་བཀའ་བརྒྱུད། ཚོགས་སྡེ་བཞི། ཁྱད་པར་དུའང་རྗེ་ཙོང་ཁ་པ་ཆེན་པོས་
འཇག་ཆེན་བྱམས་པ་དཔལ་བ་དང༌། རིག་པའི་དབང་ཕྱུག་དགེ་ལེགས་དཔལ་བས་མུས་
ཆེན་ནམ་མཁའི་རྣལ་འབྱོར་ལས་གསན་ཏེ་དབུས་གཙང་ཁམས་གསུམ་རྒྱ་སོག་ཡན་ཆད་ཀྱི་
གྲུབ་མཐའ་ཕལ་མོ་ཆེར་བརྒྱུད་པ་རིན་པོ་ཆེ་འདི་པའི་ཕྲིན་ལས་ཀྱིས་ཁྱབ་པར་གྱུར་ཏོ། ། །
བཞི་པ་དེ་ལས་འཕྲོས་ཏེ་བཀའ་སྲོལ་འདི་ཉིད་ད་ལྟ་ཇི་ལྟར་གནས་བཞིན་པའི་
ཚུལ་ནི། དེ་ཡང་མཁས་གྲུབ་ཁྱུང་པོ་རྣལ་འབྱོར་གྱིས་དཀའ་བ་བརྒྱ་ཕྲག་ཁྱད་དུ་སད་ཅིང་།
གུ་ལང་གསེར་གྱི་ཕུང་པོས་བླ་མ་རྣམས་མཉེས་པར་མཛད་པའི་གསེར་ཆོས་རྣམ་པ་ལྔས་
མཚོན་རྒྱལ་བ་རྡོ་རྗེ་འཆང་གི་གསང་ཚིག མཁའ་འགྲོའི་ཁ་རླངས་ཅན་གྱི་ཟབ་ཆོས། ལོ་ཟླ་
ཙམ་གྱི་འཚང་རྒྱ་ནུས་པའི་བཀའ་སྲོལ་དྲི་མ་མེད་པ་འདི་ནི། གངས་ཅན་གྱི་ལྗོངས་སུ་ཀར་
དགེ་ས་སྐྱ་ཇོ་ཞལ་སོགས་རིས་མེད་ཀྱི་སྐྱེས་ཆེན་ཡོངས་སུ་གྲགས་པ་ཐམས་ཅད་ཀྱིས་
གདམས་པའི་བཙིགས་སུ་བཟུང་བར་མཛད་པ་དང་། ལྷག་པར་བོད་མདོ་ཁམས་སུ་ཀརྨ་
བཀའ་བརྒྱུད་ཀྱི་དགོན་སྡེ་དུ་མ་ལ་རང་ལུགས་ནཱ་རོ་ཆོས་དྲུག་གི་སྒྲུབ་སྡེ་ཡོད་པའི་ཁར་
ཤངས་ཆོས་ཀྱི་སྒྲུབ་སྡེའང་བཙུགས་ཏེ་ཉམས་བཞེས་གནང་བས། ཀཾ་ཚང་དང་ཤངས་ཆོས་
ཆུ་བོ་གཉིས་འདྲེས་སུ་གྱུར་པའང་མང་དུ་སྣང་། ཁྱད་པར་དུས་ཕྱིས་ཐུབ་བསྟན་ཡོངས་སུ་
རྫོགས་པའི་བཤེས་གཉེན་ཆེན་པོ་འཇམ་མགོན་བློ་གྲོས་མཐའ་ཡས་པའི་སྡེས་ཆོས་ཚུལ་
འདིའི་སྨིན་གྲོལ་གྱི་རྒྱུན་མཐའ་དག་གསན་བསམ་ཉམས་བཞེས་འཆད་སྤེལ་མཛད་ཅིང་།
རྗེ་ཉིད་ཀྱི་གདན་ས་དཔལ་སྤུངས་ཙཱ་འདྲ་རིན་ཆེན་བྲག་གི་སྒྲུབ་སྡེ་ཆེན་མོར་ཤངས་པའི་
གསེར་ཆོས་ཀྱི་ཉམས་བཞེས་རྩལ་དུ་བཏོན་པར་མཛད། དེའི་རྗེས་སུ་འཇམ་མགོན་སྐུ་ཕྲེང་
274



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
གཉིས་པ་དཔལ་ལྡན་མཁྱེན་བརྩེའི་འོད་ཟེར་མཆོག་གིས་ཀྱང་གོང་མའི་རྣམ་ཐར་བཞིན་དུ་
འདིའི་སྨིན་གྲོལ་ཕྱག་བཞེས་ཀྱི་རྒྱུན་དང༌། སྒྲུབ་སྡེ་དེ་ཉིད་རྟེན་དང་བརྟེན་པར་བཅས་པ་
བསྐྱར་བཞེངས་ཀྱིས་སྔར་ལས་ཀྱང་ཆེས་ཆེར་དར་རྒྱས་སུ་མཛད། འོན་ཏེ་བར་སྐབས་དུས་
དབང་གིས་ཉམས་ཉེས་སུ་གྱུར་ཀྱང་། སླར་ཡང་རྗེ་གོང་མའི་ཐུགས་བསྐྱེད་དང་སྨོན་ལམ་
དུས་སུ་སོན་ཏེ་སྐུ་ཕྲེང་གསུམ་པ་འཇམ་མགོན་བློ་གྲོས་ཆོས་ཀྱི་སེངྒེ་མཆོག་ཕྱི་ལོ་༡༩༨༠
དང་ ༡༩༩༡ བཅས་སུ། བོད་དབུས་གཙང་མདོ་ཁམས་ཁུལ་དུ་བཀའ་བརྒྱུད་ཀྱི་གདན་ས་
གོང་འོག་མ་ལག་དང་བཅས་པར་ཞབས་འཁོད་ཀྱིས། ཟབ་གསང་རྒྱུད་སྡེ་རྒྱ་མཚོའི་སྨིན་
གྲོལ་གྱི་སྒོ་མོ་ཡོངས་སུ་ཕྱེས་ཏེ་སྐལ་ལྡན་གྱི་སྐྱེས་བུ་མཐའ་ཀླས་པ་ཞིག་ཐར་པ་མཆོག་གི་
ཁང་བཟང་དུ་གཞུག ལྷག་པར་རྗེ་གོང་མའི་གདན་ས་དཔལ་སྤུངས་ཙཱ་འདྲ་རིན་ཆེན་བྲག་གི་
སྒྲུབ་སྡེ་འཛུགས་བསྐྲུན་ཉམས་གསོ་དང་། དབང་ལུང་འཆད་སྤེལ་སོགས་ཀྱིས་སྒྲུབ་བརྒྱུད་
བསྟན་པའི་རྒྱལ་མཚན་དགུང་དུ་བསྒྲེངས། དེ་བཞིན་དུ་བལ་ཡུལ་དང་རྒྱ་གར་དུ་རྗེ་ཉིད་ཀྱི་
དན་སར་ཀཾ་ཚང་ནཱ་རོ་ཆོས་དྲུག་དང་ཤངས་པའི་ནི་གུ་ཆོས་དྲུག་གཉིས་ཀྱི་སྒྲུབ་སྡེ་གསར་
འཛུགས་གནང་བ་སོགས་རྒྱལ་བསྟན་སྤྱི་དང་ཁྱད་པར་མཉམ་མེད་དྭགས་ཤངས་བཀའ་
བརྒྱུད་ཀྱི་བསྟན་པ་ལ་ཕྲིན་ལས་རྨད་པོ་ཆེ་བསྐྱངས་པ་སོགས་རྗེ་འདིའི་རྣམ་ཐར་མདོ་ཙམ་
ཞིག་འོག་ནས་འཆད་པར་འགྱུར་རོ། །
ཡང་འདིར་སྐྱེས་ཆེན་དུ་མས་འཇམ་མགོན་བློ་གྲོས་མཐའ་ཡས་ཀྱི་ཕྲིན་ལས་ཀྱི་
རྣམ་རོལ་དུ་བསྔགས་པ་ཁོ་བོ་ཅག་གི་རིགས་དང་དཀྱིལ་འཁོར་རྒྱ་མཚོའི་ཁྱབ་བདག་
མཀྲིན་མཚུངས་ཟླ་མ་མཆིས་པ་དོན་ཆེན་པོའི་སླད་དུ་མཚན་ནས་སྨོས་ན། ཀརྨ་རང་བྱུང་
ཀུན་ཁྱབ་དཔལ་བཟང་པོའམ། ཡོངས་གྲགས་སུ་༧སྐྱབས་རྗེ་ཀ་ལུ་རིན་པོ་ཆེ་མཆོག་དགུང་
275



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གྲངས་བཅུ་དྲུག་སྐབས་ཙཱ་འདྲ་རིན་ཆེན་བྲག་གི་སྒྲུབ་སྡེར་ལོ་གསུམ་ཕྱོགས་གསུམ་དུ་
གསེར་ཆོས་རྣམ་ལྔ་ཉམས་བཞེས་ཕུལ་དུ་ཕྱིན་པར་མཛད། དེ་རྗེས་རྗེ་བཙུན་མི་ལ་རས་པའི་
རྣམ་ཐར་བཞིན་དུ་ལོ་གྲངས་བཅུ་གཉིས་ལྷག་མི་མེད་དབེན་པའི་རི་སུལ་དུ་སྒྲུབ་པ་ལ་རྩེ་
གཅིག་ཏུ་གཞོལ་ཏེ་སྒོམ་མེད་ཆོས་སྐུ་རྒྱལ་སར་བརྙེས། ཕྱིས་སུ་ལོ་མང་རིང་རྩྭ་འདྲའི་སྒྲུབ་
ཁང་གི་སྒྲུབ་དཔོན་གནང་སྟེ་ཉམས་རྟོགས་མཐའ་རུ་སོན་པའི་སྐྱེས་ཆེན་དཔག་ཏུ་མེད་པ་
བསྐྲུན་པ་དང་ཆབས་ཅིག་སྒྲུབ་སྡེ་དེ་ཉིད་སྔར་ལས་ལྷག་པའི་རྒྱ་བསྐྱེད་འཛུགས་བསྐྲུན་
གནང་བ་སོགས་ཆོས་དང་ཟང་ཟིང་གཉིས་ཀས་བཀྲིན་ཚད་མེད་པར་བསྐྱངས། ལྷག་པར་
རྗེ་བླ་མ་འདི་ཉིད་ཀྱིས་བོད་མདོ་ཁམས་དབུས་གཙང་འཕགས་བལ་འབྲས་འབྲུག་གཅས་སུ་
མཐའ་ཀླས་པའི་གདུལ་བྱ་སྤྱི་དང་། བྱེ་བྲག་བཀའ་བརྒྱུད་རྒྱལ་བ་ཡབ་སྲས་རྣམས་ཀྱིས་
གཙོས་སྐྱེས་ཆེན་དཔག་ཏུ་མེད་པ་ལ་དཔལ་ལྡན་ཤངས་པའི་གསེར་ཆོས་གཙོ་བོར་གྱུར་པའི་
ཟབ་གསང་རྒྱུད་སྡེ་རྒྱ་མཚོའི་དབང་བཀའ་བཤད་བཀའ་མན་ངག་གི་བཀའ་མ་ལུས་པ་ཐང་
མར་དུ་བརྡལ་བར་མཛད། ཕྱིས་སུ་འཕགས་ཡུལ་རྡོ་རྗེ་གླིང་བསོད་ནམས་དར་བསམ་གྲུབ་
དར་རྒྱས་ཆོས་གླིང་ཞེས་པའི་གདན་ས་ཆེན་པོ་དང་། དེའི་ཡན་ལག་ཏུ་སྒྲུབ་སྡེ་ཁག་གཉིས་
བཅས་རིམ་པར་ཕྱག་བཏབ། གཞན་ཡང་འཛམ་གླིང་ཤར་ནུབ་ཡུལ་གྲུ་ཀུན་ཏུ་ལན་གྲངས་
དུ་མར་ཕེབས་ཏེ། ཤངས་ཆོས་ཀྱི་སྒྲུབ་སྡེ་དང་ཆོས་གཞི་བརྒྱ་ཕྲག་བརྒལ་བར་བཙུགས་ཏེ་
གདུལ་བྱ་དཔག་ཏུ་མེད་པ་ཐར་པ་དང་ཐམས་ཅད་མཁྱེན་པའི་གོ་འཕང་དུ་བཀྲི་བར་མཛད་
པ་སོགས་རྗེ་བླ་མ་འདིའི་རྣམ་ཐར་ཅུང་ཟད་རྒྱས་པ་འོག་ནས་འཆད་པར་འགྱུར་ལ། དེ་ཡང་
སྐྱབས་མཆོག་བླ་མ་འདི་ཉིད་ལ་རིས་སུ་མ་མཆིས་པའི་ཆོས་བརྒྱུད་རྣམས་ལས་སྐྱེས་ཆེན་
སློབ་ཚོགས་དུ་མ་ཞིག་བྱོན་པ་ལས། ཐུགས་སྲས་ཀྱི་གཙོ་བོ་ནི། བདག་ཅག་རྣམས་ཀྱི་
276



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ། །
སྐྱབས་རྗེ་དམ་པ་འབོ་དཀར་རིན་པོ་ཆེ་ཀརྨ་ངེས་དོན་ཆོས་ཀྱི་བློ་གྲོས་མཆོག་གིས་ཀྱང་རྗེ་བླ་
མ་གང་གི་རྣམ་ཐར་ལྷུར་བཞེས་ཀྱིས་སྒྲུབ་བསྟན་སྤྱི་དང༌། བྱེ་བྲག་མཁས་གྲུབ་ཁྱུང་པོའི་
བཀའ་སྲོལ་འཆད་སྤེལ་འཛིན་སྐྱོང་གིས་ཕྲིན་ལས་སྒོ་བརྒྱ་ཕྱེས་པ་སྟེ། རྒྱ་གར་དང་བལ་
མུལ་གཉིས་ཀྱིས་གཙོས་འཛམ་གླིང་རྒྱལ་ཁབ་གཞན་དུ་གནས་པའི་གདུལ་བྱའི་སློབ་ཚོགས་
རྣམས་ལ་སོ་སོའི་མོས་ཁམས་དང་འཚམས་པའི་ཆོས་སྒོ་སྤྱི་དང་། ཁྱད་པར་ཕྱི་ལོ་༡༩༧༨
ལོར་༧རྒྱལ་དབང་ཀརྨ་པ་རིག་པའི་རྡོ་རྗེ་དང་། ༧སྐྱབས་རྗེ་ཀ་ལུ་རིན་པོ་ཆེ་ལྷན་ནས་སྒྲུབ་
དཔོན་བླ་མར་མཚན་གསོལ་གྱིས། ཀརྨ་བཀའ་བརྒྱུད་དང་། ཤངས་པ་བཀའ་བརྒྱུད་ཀྱི་
སྒྲུབ་སྡེ་ཁག་གི་སྒྲུབ་གྲྭ་བ་རྣམས་ལ་སྨིན་གྲོལ་རྒྱབ་རྟེན་དང་བཅས་པའི་ཟབ་ཆོས་ཡོངས་
རྫོགས་སྒྲུབ་ཐེངས་རེ་རེ་བཞིན་དུ་བཀྲིན་བསྐྱངས་པ་དང་། དེ་བཞིན་འཕགས་ཡུལ་རྡོ་རྗེ་
གླིང་དུ་ཕྱི་ལོ་༡༩༨༤ ལོར་སྐྱབས་མཆོག་ཉིད་ཀྱི་གདན་ས་འབོ་དཀར་ངེས་དོན་ཆོས་འཁོར་
གླིང་ཞེས་པའི་ཆོས་གྲྭ་ཆེན་པོ་གསར་དུ་བཙུགས། དེའི་ཡན་ལག་ཏུ་ཀཾ་ཚང་གི་སྒྲུབ་སྡེ་ཟུང་
འཇུག་དགའ་ཚལ་གླིང་དང༌། ཤངས་པའི་གསེར་ཆོས་རྣམ་ལྔའི་སྒྲུབ་སྡེ་ཟུང་འཇུག་བདེ་
ཆེན་གླིང་སོགས་རིམ་པར་ཕྱག་བཏབ་སྟེ་རིམ་གཉིས་ཀྱི་རྣལ་འབྱོར་དང་ལྡན་པའི་བུ་སློབ་
མཐའ་ཡས་པ་ཞིག་བྱོན་པ་སོགས། མདོར་ན་དཔལ་ལྡན་ཤངས་པ་བཀའ་བརྒྱུད་ཀྱི་རིང་
ལུགས་འདི་ཉིད་སྙིགས་མའི་དུས་ཀྱི་མཐར་ཐུག་པ་འདིར་ཡང་ཕྱོགས་དང་ཕྱོགས་བྲལ་ཀུན་
ཏུ་ཕྲིན་ལས་ཀྱི་ཀློང་ཆེན་པོ་བརྡོལ་བཞིན་པའོ། །



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དྲུག་པ་དམ་ཆོས་སྡུག་བསྔལ་ཞི་བྱེད་དང་། དེའི་ཡན་ལག་གཅོད་ཡུལ་གྱི་རིང་
ལུགས་བཤད་པ་གཉིས་ཀྱི་དང་པོ་ནི། དེ་ཡང་ཅིའི་ཕྱིར་སྡུག་བསྔལ་ཞི་བྱེད་བརྗོད་ཅེ་ན།
ཆོས་གཞན་གྱིས་ནི་རྒྱུ་ཉོན་མོངས་པ་སྔོན་དུ་སྦྱོང་། སྡུག་བསྔལ་ཤུགས་ལས་ཟློག་པ་ཡིན་
ལ། འདིར་ནི་འབྲས་བུ་སྡུག་བསྔལ་དངོས་སུ་སྦྱོང་། ཤུགས་ལས་ཉོན་མོངས་པ་དྲུངས་ནས་
འབྱིན་པའི་ཐབས་ཤིན་ཏུ་ཟབ་པས་སྡུག་བསྔལ་ཞི་བྱེད་ཅེས་བྱ་སྟེ། ཡུམ་ལས། སྡུག་བསྔལ་
ཐམས་ཅད་རབ་ཏུ་ཞི་བར་བྱེད་པའི་སྔགས་ཞེས་པ་དེ་ལ་བརྟེན་ནས་བཏགས་པར་བཞེད་
དོ། །དེ་ལྟ་བུ་བཀའ་སྲོལ་འདིའི་བདག་པོ་ནི། གྲུབ་པའི་དབང་ཕྱུག་ཆེན་པོ་དམ་པ་སངས་
རྒྱས་ཏེ། འདི་ནི་འཕགས་པའི་ཡུལ་དུ་མཁས་པ་ཆེན་པོ་ཀ་མ་ལ་ཤཱི་ལ་དང་། བོད་དང་རྒྱ་
ནག་ཏུ་ཕ་དམ་པ་སངས་རྒྱས་ཞེས་ཡོངས་སུ་གྲགས་པ་དེས། གྲུབ་ཐོབ་ཕོ་མོ་ལྔ་བཅུ་རྩ་བཞི་
ལས་ཕྱི་མཚན་ཉིད་དང་ནང་གསང་བ་སྔགས་ཀྱི་སྨིན་གྲོལ་གྱི་གདམས་པ་མཐའ་དག་
མནོས་ཏེ་ཕྱོགས་མེད་ཀྱི་གནས་སུ་བསྒྲུབས་པ་མཛད་པས། མིག་སྨན་དང་། རྐང་མགྱོགས།
རིལ་བུ་སོགས་ཐུན་མོང་གི་གྲུབ་པ་བརྒྱད་བརྙེས་པས་དགུང་ལོ་ལྔ་བརྒྱ་དང་བདུན་བཅུ་
བཞུགས། ཐུགས་དམ་བདེ་བར་གཤེགས་པ་བཅུ་གཉིས་སོགས་སངས་རྒྱས་དང་ལྷག་པའི་
ལྷ་བགྲང་གིས་མི་ཆོད་པ་དང༌། ངོ་མཚར་མཁའ་སྤྱོད་ཀྱི་བླ་མ་སུམ་ཅུ་རྩ་དྲུག་ཞལ་གཟིགས་
ཏེ་བྱིན་རླབས་དང་གདམས་པའི་བཅུད་མ་ལུས་པ་བརྙེས་ནས་མཆོག་གི་དངོས་གྲུབ་ཐོབ་སྟེ།
ཡུལ་ཉི་ཤུ་རྩ་བཞི་ལ་སོགས་པའི་གནས་ཐམས་ཅད་དུ་སྤྱོད་པ་མཛད་ཅིང་། ཁྱད་པར་བོད་
དུ་ལན་ལྔར་ཕེབས་ཏེ་གང་ཟག་སོ་སོའི་ཁམས་དང་དབང་པོའི་རིམ་པ་ཇི་བཞིན་དུ་གཟིགས་
པས། དེ་དག་དང་མཐུན་པའི་གདམས་ངག་སྣ་རེས་གྲོལ་བར་མཛད་པ་ལའང་མཐའ་མེད།
གཙོ་བོར་གཞུང་ཨཱ་ལི་ཀཱ་ལི་ཆུ་ཀླུང་ཆེན་པོའི་རྒྱུད་དང༌། ཕྱག་རྒྱ་ཆེན་པོའི་བརྡའི་རྒྱུད་
278



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
སོགས་ལ་བརྟེན་ཅིང་། ཐབས་ཀྱི་རྣམ་པར་ཐར་པ་ཡང་རྟེན་སྡོམ་པ་གསུམ་ལྡན། ལམ་
དཀའ་ཐུབ་ཀྱི་སྲང་། འབྲས་བུ་གཞན་དོན་གྱི་སྤྱོད་པ་གསུམ་དང་ཚུལ་མཐུན་པར་གདུལ་བྱ་
ནམ་མཁའི་སྐར་ཚོགས་ཀྱི་གྲངས་དང་མཉམ་པ་ཞིག་སངས་རྒྱས་ཀྱི་ས་ལ་བསྒྲལ་བར་
མཛད་དོ། །དེ་ལྟར་སློབ་མའི་ཚོགས་དཔག་ཏུ་མེད་པས་གདམས་པའི་བཀའ་སྲོལ་ཡང་
དཔག་ཏུ་མེད་མོད། འོན་ཀྱང་གྲགས་ཆེ་བ་བརྒྱུད་པ་སྔ་ཕྱི་བར་གསུམ་སྟེ། དང་པོ་ནི། དམ་
པས་ཁ་ཆེ་ཛྙ་ན་གུ་ཧྱ་ལ་ཞི་བྱེད་སྒྲོན་མ་སྐོར་གསུམ། གཤིན་རྗེ་གཤེད་ལ་སོགས་པའི་སྒྲུབ་
ཐབས་རྣམས་བཤད། དེ་གཉིས་ཀས་ཨོང་པོ་ལོ་ཙཱ་བ་ལ་བཤད་དེ་རོག་ཤེས་རབ་འོད་ལ་
བབས་སོ། །བརྒྱུད་པ་བར་པ་ནི། གཙོ་བོ་རྨ་སོ་ཀམ་གསུམ་བརྒྱུད་ཕྲན་དང་བཅས་པ་ལས།
དང་པོ་རྨ་ཆོས་ཀྱི་ཤེས་རབ་ལ་ཚིག་བརྒྱུད་སེམས་བསྐྱེད་སྟོང་ཐུན་ཁ་འཐོར་ཁར་ཕོག་སྣར་
ཐོག དོན་བརྒྱུད་ལག་ཁྲིད་བཅུ་དྲུག་རྣམས་གནང་། གཉིས་པ་སོ་ཆུང་དགེ་འདུན་འབར་ལ་
གྲུབ་ཐོབ་ཕོ་མོ་ལྔ་བཅུ་རྩ་བཞིའི་གདམས་པ་སོགས་ཆོས་ཀྱི་སྒོ་གྲངས་ཚིག་བརྒྱུད་དོན་
བརྒྱུད་གཉིས། དེ་དག་རེ་རེ་ལའང་ནང་གསེས་རྣམ་གྲངས་མཐའ་ཡས་པ་ཞིག་མཆིས་སོ། །
གསུམ་པ་སྐམ་ཡེ་ཤེས་རྒྱལ་མཚན་ལ་ཤེར་ཕྱིན་གྱི་གདམས་ངག་ཡས་བརྒྱུད་དང་མས་
བརྒྱུད་རྣམས་གནང་། བརྒྱུད་པ་བར་མའི་ནང་ཚན་བརྒྱུད་ཕྲན་ལུགས་སུ། དགེ་བཤེས་གྲྭ་
བ་ལ་ཞི་བྱེད་སྒྲོན་མ་དགུ་སྐོར། ལྕེ་ཙནྡྲ་ཀཱིརྟི་ལ་མདོ་སྡུད་པ་དང་། མཚན་བརྗོད་སྦྱར་བའི་
མདོ་རྒྱུད་ཞལ་སྦྱོར་གྱི་གདམས་པ་དང་། གྲུབ་ཐོབ་ལྔ་བཅུ་རྩ་བརྒྱད་ཀྱི་མན་ངག ལྗང་
བཀའ་གདམས་པ་ལ་ཤེར་ཕྱིན་ཡི་གེ་མེད་པའི་གདམས་པ་རྣམས་གནང་བ་དེ་དག་ཐམས་
ཅད་ཀྱང་རོག་ཤེས་རབ་འོད་ལ་བབས། གཞན་ཡང་འབྲོ་སྒོམ་ལ་མཚན་བརྗོད་གསེར་གྱི་
ཐུར་མ། འབུ་སྒོམ་ལ་ལས་རྒྱའི་གདམས་ངག ལབ་སྒྲོན་ལ་གཅོད་ཀྱི་གདམས་ངག་སོགས་
279



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གདམས་པའི་བཀའ་སྲོལ་མང་དུ་བཞུགས་སོ། །གསུམ་པ་བརྒྱུད་པ་ཕྱི་མ་ནི། དམ་པ་རྒྱ་
ནག་ནས་བོད་དུ་ཕེབས་ནས་དིང་རིར་བཞུགས་པའི་ཚེ། ཞལ་མཐོང་བ་ལ་སྔ་བ་ཅོག་རོ་
སྨྱོན་པ་སོགས་འཁྲུལ་ཞིག་ཉི་ཤུ་རྩ་དྲུག ཞ་མ་ལྕམ་སྲིང་སོགས་ཁྱད་པར་འཕགས་པའི་བུ་
ཆེན་བརྒྱ་རྩ་བརྒྱད། ཇོ་མོ་སངས་རྒྱས་སོགས་མ་ཇོ་ཉི་ཤུ་རྩ་བཞི། གདན་ནོན་གྱི་སློབ་མ་
བཅུ་གཉིས་ལ་སོགས་པ་བྱུང་བ་ལས། གཙོ་བོར་སྒོ་བའི་རྣལ་འབྱོར་བཞི་སྟེ། ཤར་ན་དམ་
པ་ཕྱར་ཆེན་གྱིས་མདོ་སྦྱོར་གྱི་སྐོར། ལྷོར་བཛྲ་ཀྲོ་དྷས་རིན་ཆེན་དོན་སྡེབ་ཀྱི་སྐོར། ནུབ་ན་
དམ་པ་ཕྱར་ཆུང་གིས་དུམ་དུམ་ཁྲིད་ཀྱི་སྐོར། བྱང་དུ་བྱང་ཆུབ་སེམས་དཔའ་ཀུན་དགས་
བཀའ་ཆོ་ལུ་སྐོར་རྣམས་བཀའ་བསྡུ་མཛད་དེ་ཡི་གེར་བཀོད་དོ། །དེ་ལྟ་བུ་གདམས་པའི་
བཀའ་སྲོལ་མཐའ་ཡས་པ་ཞིག་མཆིས་པ་ལས་སྨིན་གྲོལ་ཆ་ལག་དང་བཅས་པའི་ལམ་
ཡོངས་སུ་རྫོགས་པས་ཁྱད་པར་དུ་འཕགས་པ་ནི། ང་དང་མཉམ་པ་ཀུན་དགའ་ཙམ། །ཞེས་
གསུངས་པ་ལྟར་སྐྱེ་བ་ལྔར་རྗེས་སུ་བཟུང་ཞིང་། དམ་པ་ཉིད་དང་དགོངས་པ་མཉམ་པ་བྱང་
ཆུབ་སེམས་དཔའ་ཀུན་དགའི་ལུགས་སྲོལ་ཉིད་ཡིན་ལ། དེ་ལས་རིམ་པར་བརྒྱུད་དེ་རོག་
བདེ་གཤེགས་ཆེན་པོ་ཤེར་འོད་ཀྱིས་ཞུས་ཤིང་ཞི་བྱེད་ཡོངས་སུ་རྫོགས་པའི་བཀའ་བབས་
པ་ལས་རིམ་གྱིས་བརྒྱུད་དེ། ཕྱིས་སྨིན་གླིང་ལོ་ཆེན་དྷརྨ་ཤྲཱིས་གསན་ནས་ཡིག་ཆའང་བཀླག་
ཆོག་ཏུ་མཛད་ཅིང་དབང་ཁྲིད་སྤེལ་བའི་བཀྲིན་གྱིས་ད་ལྟའང་རྒྱུན་མ་ནུབ་པར་སྣང་ངོ༌། །
གཉིས་པ་ཞི་བྱེད་ཀྱི་ཡན་ལག་གཅོད་ཡུལ་གྱི་བཀའ་སྲོལ་ནི། དེ་ཡང་བྲམ་ཟེ་ཨཱ་
རྱ་དེ་བ་དང་མངའ་བདག་མེ་ཏྲི་པ་སོགས་ཀྱི་དགོངས་པ་། ངོ་བོ་ཕ་རོལ་ཏུ་ཕྱིན་པ། སྔགས་
དང་རྗེས་སུ་མཐུན་པ་དམ་ཆོས་བདུད་ཀྱི་གཅོད་ཡུལ་ཞེས་བྱ་བ། འཁོར་བར་འཆིང་བྱེད་ཀྱི་
བདུད་བཞི་པོ་སེམས་ཀྱི་སྙེམས་རྟོག་ངར་འཛིན་ཁོ་ནའི་སྟེང་དུ་གཅོད་པར་བྱེད་པ། དེ་ཡང་
280



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
ཤིང་གཅོད་ཡུལ་ས་ལ་ངོས་འཛིན་དགོས་པ་ལྟར། སྙེམས་རྟོག་གི་བདུད་གཅོད་ཡུལ་ཤེས་
རབ་ཀྱི་ཕ་རོལ་ཏུ་ཕྱིན་པ་སྟེ། དེ་དང་འབྲེལ་བའི་ཟབ་མོའི་གདམས་པ་ཆེས་ཁྱད་པར་དུ་
འཕགས་པ་མི་མཐུན་གྲོགས་སུ་ཁྱེར་བ། ལྟས་ངན་གཡང་དུ་ལེན་པའི་ཟབ་ཆོས་ཤིག་སྟེ།
མ་གཅིག་གི་ཞལ་ནས།
ཨ་ཟ་མ་ཡི་བུ་ཁྱོད་ཉོན། །
བར་ཆད་མི་ཡོང་ང་རང་ཤེས། །
ནད་པ་འདྲེ་ལ་གཏད་པ་ནི། །
ནད་མེད་བདེ་བ་ཐོབ་པ་ཡིན། །
བཅོལ་མ་དགྲ་ལ་བྱས་པ་ན། །
འཇིགས་མེད་བཙན་ས་ཟིན་པ་ཡིན། །
གང་དགར་ཁྱེར་ཡང་འདོད་མི་སྲིད། །
མི་མཐུན་གྲོགས་སུ་ཁྱེར་བ་དེ། །
ཨ་མ་ཇོ་མོའི་བཞེད་པ་ཡིན། །
སྲུངས་ཤིག་སྐྱོབས་ཤིག་བརྒྱ་བྱས་པས། །
ཟོ་ཞིག་ཁྱེར་ཅིག་གཅིག་གིས་དགའ། །
ལུས་སྲོག་གཟན་དུ་བོར་བ་ན། །
སྲུང་འཁོར་གདག་ཏུ་མེད་པ་ཡིན། །
ཞེས་དང་། །
ཀུ་སུ་ལུ་ཡི་ཚོགས་གསོག་དེ། །
281



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
ཚོགས་བསགས་བརྒྱ་ཡི་དོ་ཟླ་མིན། །
ཉམས་ལེན་དཀར་འགྱེད་དམར་འགྱེད་དེ། །
སྟོན་མོ་བརྒྱ་ཡི་དོ་ཟླ་མིན། །
ཕུང་པོ་ཤ་ཁྱེར་ཁྲག་ཁྱེར་དེ། །
རིམ་གྲོ་བརྒྱ་ཡི་དོ་ཟླ་མིན། །
འདུག་གནས་གཉན་ས་རི་ཁྲོད་དེ། །
དགོན་པ་བརྒྱ་ཡི་དོ་ཟླ་མིན། །
ཡོན་བདག་སྣང་སྲིད་ལྷ་འདྲེ་དེ། །
ཡོན་བདག་བརྒྱ་ཡི་དོ་ཟླ་མིན། །
ལྟ་བ་ཀ་དག་མཐའ་བྲལ་དེ། །
དམ་ཆོས་བརྒྱ་ཡི་དོ་ཟླ་མིན། །
དམ་ཆོས་བདུད་ཀྱི་གཅོད་ཡུལ་འདི། །
མན་ངག་བརྒྱ་ཡི་དོ་ཟླ་མིན། །
ཞེས་སོགས་ཀྱིས་བསྟན་པ་ལྟར་རོ། །གཞན་ཡང་འདི་ཉིད་གཞན་ལས་ཁྱད་པར་དུ་འཕགས་
པའི་ཆེ་བ་རྒྱ་ཆེར་ཡོད་པ་ལས། བསྡུ་ན་མཚོན་པ་དཔེ་དྲུག་གིས་བསྟན་པ་ལས་རྟོགས་པར་
ནུས་ཏེ། དེ་ཡང་གཅོད་འདི་གངས་དཀར་དང་འདྲ་སྟེ། གངས་ལ་ཁ་བ་བབས་ཀྱང་དཀར་
ལ་མ་བབས་ཀྱང་དཀར་བ་བཞིན་དུ། གཅོད་མཁན་རྣལ་འབྱོར་པ་ལ་ཐོས་པའི་ཤེས་རབ་
ཡོད་ཀྱང་ལེགས་ལ་མེད་ཀྱང་ཆོག་པའོ། །སེངྒེ་དང་འདྲ་སྟེ། དེས་མང་པོ་ཟིལ་གྱིས་གནོན་
ལ་གཅིག་པུར་ཉམ་ང་མེད་པ་བཞིན། གཅོད་བྱེད་པ་ལ་མང་པོ་དང་འགྲོགས་ཀྱང་ཆོག་ལ་
282



འརྒྱུད་ཀྱི་བཀའ་སྲོལ་བྱོན་ཚུལ།
གཅིག་པུར་འགྲིམས་ཀྱང་ཆོག་པའོ། །རྔ་བོ་ཆེའི་སྐད་དང་འདྲ་སྟེ། རྔ་ཆེན་ལ་རོལ་མོ་གཞན་
གྱི་སྒྲ་ཡོད་ཀྱང་ཆོག་ལ་མེད་ཀྱང་ཆོག་པ་བཞིན། འདི་ལ་དགེ་སྦྱོར་གྱི་གྲོགས་གཞན་མེད་
ཀྱང་ཁྱད་མེད་པའོ། །དངོས་གྲུབ་ཀྱི་ཆུ་མིག་དང་འདྲ་སྟེ། གྲུབ་ཆུ་ལ་མི་མང་ཉུང་གི་ཚོད་དང་
འཚམས་པར་འབྱུང་བ་བཞིན། ལུགས་འདིར་གང་ཟག་གི་བློ་ཚོད་དང་འཚམས་པར་བསླབ་
ཏུ་ཡོད་པའོ། །གསེར་གཡུ་ཆག་པའི་དུམ་བུ་དང་འདྲ་སྟེ། ཆེ་ན་རིན་ཐང་ཆེ་ལ་ཆུང་ནའང་དེ་
དང་འཚམས་པའི་རིན་ཐང་ཡོད་པ་བཞིན། གཅོད་སྐོར་རྒྱ་ཆེན་ཤེས་ན་ཡོན་ཏན་དཔག་ཏུ་
མེད་ལ། ཅུང་ཟད་ཤེས་པས་ཀྱང་རང་གཞན་ལ་ཕན་ཐོགས་པའོ། །རྟ་བཟང་པོའི་སྤུ་དང་
འདྲ་སྟེ། རྟ་མཆོག་གཟུགས་འགྲོས་ལེགས་པ་ལ་སྤུ་མདོག་ཁྱད་པར་མེད་པ་བཞིན། གཅོད་
ཚུལ་མཐར་ཕྱིན་པའི་གང་ཟག་དེ་མཆོག་དམན་གང་ཡིན་ཀྱང་གཞན་ལས་བྱིན་རླབས་ཆེ་
བར་གསུངས་སོ། །དེ་ཡང་སྤྱིར་གཅོད་ཡུལ་ཕྱག་རྒྱ་ཆེན་པོའི་ཉམས་ལེན་གྱི་རྩ་བའམ་
གནད་ནི་བཞི་ལ་འདུ་སྟེ། སྡུད་པ་ཚིགས་སུ་བཅད་པ་ལས།
རྒྱུ་རྣམས་བཞི་ཡིས་བྱང་ཆུབ་སེམས་དཔའ་མཁས་སྟོབས་ལྡན། །
བདུད་བཞིས་ཐུབ་པར་དཀའ་ཞིང་བསྐྱོད་པར་མི་ནུས་ཏེ། །
སྟོང་པར་གནས་དང་སེམས་ཅན་ཡོངས་སུ་མི་སྟོང་དང་། །
ཇི་སྐད་སྨྲས་བཞིན་བྱེད་དང་བདེ་གཤེགས་བྱིན་རླབས་ཅན། །
ཞེས་གསུངས་པ་ལྟར། སྟོང་པར་གནས་པའི་ལྟ་བ་དང་། སེམས་ཅན་ཡོངས་སུ་མི་གཏོང་
བའི་སྙིང་རྗེ། ཇི་སྐད་སྨྲས་པ་བཞིན་དུ་བྱེད་པའི་བྱང་ཆུབ་སེམས་དཔའི་ཚུལ་ཁྲིམས། བདེ་
བར་གཤེགས་པས་བྱིན་གྱིས་བརླབས་པ་བཅས་བཞི་ལས། དང་པོ་སྟོང་པར་གནས་པའི་ལྟ་
283



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
བ་ནི། ཐོག་མར་རང་རྒྱུད་ཀྱིས་བསྡུས་པའི་ཕུང་པོ་ལ་བདག་ཏུ་ལྟ་བ་སྤངས་ནས་སེམས་
ཅན་གཞན་གྱི་ཡུལ་ལ་ཡང་དངོས་པོ་དང་མཚན་མའི་འདུ་ཤེས་མི་བྱེད་པའོ། །གཉིས་པ་
སེམས་ཅན་ཡོངས་སུ་མི་གཏོང་བ་ནི། མི་མ་ཡིན་པ་ལ་སོགས་པ་ལ་ཡང་གནོད་ཅིང་འཚེ་
བར་མི་བྱེད་པར་སྙིང་རྗེ་ཆེན་པོའི་སྒོ་ནས་དེའི་སྤྱོད་པ་སེམས་ཅན་ལ་འཚེ་བ་ལ་སོགས་པ་
དང་ཕྲལ་ནས་བྱང་ཆུབ་ཀྱི་ལམ་ལ་འཛུད་པར་བྱེད་པའོ། །གསུམ་པ་ཇི་སྐད་སྨྲས་པ་བཞིན་
དུ་བྱེད་པ་ནི། ཐོ་ཅོ་མ་ཡིན་གྱི་བྱང་ཆུབ་ཏུ་སེམས་བསྐྱེད་ནས་དེའི་ཚེ་ཁས་བླངས་པ་དང་
འགལ་བར་མི་བྱེད་པའོ། །བཞི་པ་བདེ་བར་གཤེགས་པས་བྱིན་གྱིས་བརླབས་པའི་ལག་
ལེན་ནི། སྐྱབས་སུ་འགྲོ་བ་དང་། བརྒྱུད་པ་དང་བཅས་པའི་བླ་མ་ལ་གསོལ་བ་གདབ་པ་ལ་
སོགས་པ་ཡིན་ནོ། །
དེ་ལྟ་བུ་གཅོད་ཀྱི་གདམས་པའི་བཀའ་སྲོལ་འདི་ཉིད་ཀྱི་བརྒྱུད་ཚུལ་ལ། ཕོ་གཅོད་
དང༌། མོ་གཅོད་གཉིས་སུ་གྲགས་པ་ལས། དང་པོ་ནི། ཕ་དམ་པ་སངས་རྒྱས་ཀྱིས་སྐྱོ་ཤཱཀྱ་
ཡེ་ཤེས་དང༌། ཡར་ཀླུང་སྨ་ར་སེར་པོ་ལ་མདོ་ལུགས་རང་རྐང་གི་གཅོད་ཨཱ་རྱ་དེ་བའི་གཞུང་
ཆུང་ལྔ་བཅུ་པའི་དོན་བསྡུས་གདམས་ངག་བྲུལ་ཚོ་དྲུག་པ་ཞེས་བྱ་བ་གནང་། སྐྱོས་རང་གི་
དབོན་བསོད་ནམས་བླ་མ། དེས་ལབ་སྒྲོན་ལ་བྲུལ་ཚོ་བཞི་གནང་། སྨ་ར་སེར་པོ་ལས་བརྒྱུད་
དེ་རོག་ཤེས་རབ་འོད་དང་། མཁས་གྲུབ་གཞོན་ནུ་གྲུབ་སོགས་ལས་རིམ་བཞིན་དར་རོ། །
གཉིས་པ་མོ་གཅོད་ཀྱི་བཀའ་སྲོལ་ནི། ཡུམ་ཆེན་མོ་མི་མོའི་རྣམ་པར་སྣང་བ་མ་
གཅིག་ལབ་ཀྱི་སྒྲོན་མ་ལས་རིམ་པར་བྱོན་ཏེ། དེ་ཡང་མ་གཅིག་འདི་ནི་ཕྱི་ལྟར་ན་འཕགས་
མ་སྒྲོལ་མ། ནང་ལྟར་ན་ཡུམ་ཆེན་མོ། གསང་བ་ལྟར་ན་རྡོ་རྗེ་ཕག་མོ། ཡང་གསང་ལྟར་ན་
284



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
ཁྲོས་མ་ནག་མོ་དངོས་ཡིན་མོད། འོན་ཏེ་ཚུར་རོལ་མཐོང་བའི་ངོར། ཡུལ་གཡེ་ལབ་གྲོང་
འདབས་གྲོང་ཚོ་མེར་མོ། ཡབ་ཆོས་བླ་དང་། ཡུམ་ཀླུངས་མོ་འབུམ་ལྕམ་གཉིས་ཀྱི་སྲས་
མོར། རབ་བྱུང་དང་པོའི་ལྕགས་ལུག ཕྱི་ལོ་༡༩༣༡ ལོར་འཁྲུངས། གཞོན་ནུ་ནས་གྲྭ་བ་
མངོན་ཤེས་ཀྱི་མདུན་ནས་རབ་ཏུ་བྱུང་། ཀློག་མཁས་པས་གྲྭ་བ་མངོན་ཤེས་ཀྱི་ཤེས་རབ་ཀྱི་
ཕ་རོལ་ཏུ་ཕྱིན་པ་ཀློག་པའི་ཀློག་མཁན་ཡུན་རིང་མཛད་ཅིང་། ཤེར་ཕྱིན་བཀླགས་པས་སྟོང་
ཉིད་ཀྱི་ལྟ་བ་གཤའ་མར་ཐུགས་སུ་འཁྲུངས། ནམ་ཞིག་ན་གཅེར་གྲོང་པ་ཐོད་པ་འབའ་རེ་
ཞེས་བྱ་བ་མི་རབས་ཉི་ཤུ་རྩ་གསུམ་དུ་དགེ་བཤེས་རྒྱུན་མ་ཆད་པ་ཞིག་བྱུང་བ། དེ་དང་
འདུས་པ་ལས་སྲས་མོ་ཀོང་ལྕམ་དང་ལ་ལྕམ་ཞེས་པ་གཉིས་དང་། སྲས་སྙིང་པོ་གྲུབ་པ་དང༌།
གྲུབ་ཆུང་། ཡང་གྲུབ་སྟེ་གསུམ་རིམ་པར་འཁྲུངས་ཤིང་དེ་དག་ཐམས་ཅད་ཀྱང་ཕྱིས་མ་
གཅིག་ཉིད་ཀྱི་གདམས་པ་ལ་བསྟེན་ནས་ཆོས་ཉིད་ཀྱི་དོན་རྟོགས་པའི་བརྒྱུད་འཛིན་རྣལ་
འབྱོར་ཕོ་མོ་འབའ་ཞིག་ཏུ་གྱུར་པའོ། །དེ་ནས་རིམ་བཞིན་མ་གཅིག་རང་ཉིད་སྐྱོ་བསོད་
ནམས་བླ་མའི་མདུན་ནས་སྒྱུ་འཕྲུལ་གྱི་དབང་གསན། དེའི་ཚེ་དབང་གྲལ་དེ་ཉིད་དུ་དབང་
དོན་གྱི་ཡེ་ཤེས་མངོན་སུམ་དུ་བརྙེས། ཡང་དམ་པ་སངས་རྒྱས་བོད་དུ་བྱོན་པའི་སྐབས།
མཁའ་འགྲོའི་ཆོ་འཕྲུལ་བྱ་ནག་བཞི་དམ་པའི་ཕྱི་བཞིན་དུ་ཕུར་ཞིང་འོང་བ་གཟིགས་པ་
ལས། གཡེའི་ལབ་སྒྲོན། གཉལ་སྟོད་ཀྱི་མ་ཇོ་བྱང་ཆུབ། གཙང་གི་ཞང་མོ་རྒྱལ་མཐིང་། ལྷ་
སའི་སྨོན་མ་སྟེ། མཁའ་འགྲོ་མ་བཞིར་གྱུར་པ་རྣམས་ལ་སོ་སོར་གདམས་པ་བཏབ་པས་
གྲོལ་བར་མཛད། ཁྱད་པར་ལབ་སྒྲོན་ལ་དམ་པས་སྙིང་གཏམ་ཚིག་གཅིག་གསུངས་པས་
ཐུགས་རྒྱུད་གྲོལ་ཏེ་རང་བཞིན་གྱི་རྣལ་འབྱོར་མར་གྱུར། ཤེར་ཕྱིན་གྱི་དགོངས་དོན་མ་
གཅིག་ཉིད་ཀྱི་དགོངས་ཉམས་ལས་འཁྲུངས་པའི་རྟོགས་ཆོས་གཅོད་ཡུལ་ཞེས་ཡོངས་སུ་
285



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
གྲགས་པའི་ལམ་སྲོལ་རྒྱ་ཆེན་པོ་ཕྱེས་ཏེ་གཞུང་གདམས་ངག་བསམ་གྱིས་མི་ཁྱབ་པ་ཞིག་
མཛད་པ་ལས། བཀའ་ཚོམ་ཆེན་མོ། ཡང་ཚོམ་ལེའུ་ཉེར་ལྔ་པ། ཐུན་མོང་ཐུན་མིན་ཁྱད་
པར་གྱི་ལེའུ་ཡན་ལག་བརྒྱད་གསུམ་ཉི་ཤུ་རྩ་བཞི་ལ་སོགས་པའི་བཀའ་སྲོལ་ལ་མོ་གཅོད་
ཅེས་ཡོངས་སུ་གྲགས་པ་ཡིན་ནོ། དེ་ཡང་མ་གཅིག་འདི་ཉིད་སྤྱིར་ཕྱོགས་མེད་ཀྱི་གནས་
ཐམས་ཅད་དང་། གཙོ་ཆེར་ཟངས་རི་ཁང་དམར་གྱི་ཕུག་པར་བཞུགས་ཏེ་ཟབ་ཆོས་འདི་
ཉིད་བོད་ཡུལ་ཀུན་ཏུ་ཐང་མར་དུ་བརྡལ་བར་མཛད་དེ་སྐལ་ལྡན་གྱི་སྐྱེས་བུ་བགྲང་བ་ལས་
འདས་པ་ཞིག་སྨིན་ཅིང་གྲོལ་བར་མཛད་པའི་ཕྲིན་ལས་བསམ་གྱིས་མི་ཁྱབ་པ་བསྐྱངས་
སོ། །དེ་ལྟར་གོང་དུ་བཤད་མ་ཐག་པའི་ཤེར་ཕྱིན་གྱི་དགོངས་དོན་མ་གཅིག་གི་དགོངས་
ཉམས་ལས་འཁྲུངས་པའི་ཟབ་མོ་གཅོད་ཡུལ་གྱི་ལམ་སྲོལ་དེ་ལ་ཕ་བརྒྱུད་ཐབས། མ་
བརྒྱུད་ཤེས་རབ། གཉིས་མེད་དོན། མཁའ་འགྲོ་ཉམས་ཀྱི་བརྒྱུད་པའི་བཀའ་བབས་བཞིར་
བསྡུས་ཤིང་། དེ་རྣམས་ཀྱི་བཀའ་སྲོལ་སྤེལ་བའི་ཞལ་སློབ་གྲུབ་ཐོབ་ཕོ་མོ་བརྒྱ་རྩ་བརྒྱད་ལ་
སོགས་པ་སློབ་ཚོགས་མང་པོས་གངས་ཅན་གྱི་ལྗོངས་ཀུན་ཏུ་གང་བར་གྱུར་པ་ལས། གཙོ་
བོ་ནི་དབོན་སྲས་རྒྱལ་བ་དོན་གྲུབ། བརྒྱུད་འཛིན་སྟོང་སྡེའི་ངག་གི་དབང་ཕྱུག ཐུགས་སྲས་
གྲོལ་སྡེའི་རྒྱལ་བའི་འབྱུང་གནས། ཁུ་སྒོམ་ཆོས་ཀྱི་སེངྒེ་སྟེ་ཐུགས་སྲས་བཞི་དང་། འགོག་
ཚ་རྒྱན། དཔལ་ལྡན་རྒྱན། བསོད་ནམས་རྒྱན། རིན་ཆེན་རྒྱན་ཏེ་སྲས་མོ་བཞི། སྐྱེ་མེད་
དགའ་ཡན། ཕོ་སྨྱོན་སེངྒེ། སྨྱོན་པ་རང་སྣང་། དོལ་པ་ཟང་ཐལ། ཞིག་པོ་ཧུར་ཐོན། སྐལ་
ལྡན་སེངྒེ། རྒྱ་སྒོམ་ཧུར་ཐོན། རྗེ་བཙུན་ཟིལ་གནོན་ཏེ་རང་མཉམ་བརྒྱད་བཅས་བཀའ་
བབས་བུ་ཆེན་བཅུ་དྲུག་གིས་ཕྲིན་ལས་སྤེལ། ཁྱད་པར་དུ་མདོའི་བརྒྱུད་པ་འཛིན་པའི་གཙོ་
བོ་ནི། སྐུའི་སྲས་གླང་ལུང་པ་རྒྱལ་བ་དོན་གྲུབ་ཡིན་ལ། དེའི་སྲས་ཆེ་བ་ཚེ་དབང་ལ་སྲས་
286



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
གསུམ་བྱུང་བའི་འབྲིང་པོ་སྔགས་ཀྱི་བརྒྱུད་འཛིན་ཐོད་སྨྱོན་བསམ་གྲུབ་ཏུ་གྲགས་པ། གྲུབ་
པའི་དབང་ཕྱུག་ཆེན་པོ་དེ་ཉིད་ལ་གཙོ་བོ་སློབ་མ་ཕོ་མོ་ཉི་ཤུ་རྩ་གཅིག སྲས་མོ་གྲུབ་ཐོབ་
བཅོ་བརྒྱད་བྱོན་པ་ལས། གངས་པ་ཞེས་པའི་གཅོད་བརྒྱུད་ཁྱད་པར་ཅན་བྱུང་། ཡང་ཟུང་
འཇུག་གི་བརྒྱུད་འཛིན་ཁུ་སྒོམ་ཆོས་ཀྱི་སེངྒེ་ལས་རིམ་པར་བརྒྱུད་སྲོལ་མང་དུ་འཕེལ་བ་
ལས། ཀུན་མཁྱེན་རང་འབྱུང་རྡོ་རྗེས་གནམ་མཚོ་དོ་བ་མི་བསྐྱོད་རྡོ་རྗེ་ལས་གསན་ཏེ་ཡིག་
ཆའང་མཛད་ཅིང་། དེའི་རྒྱུན་ལས་རུ་བའི་གཅོད་བརྒྱུད་དུ་གྲགས་པ་ལས། ཕྱིས་སུ་ཟུར་
མང་། དེ་ལས་ཀྱང་གནས་མདོ་དང་། སྐྱ་སེ་རྟོགས་ལྡན་ལས་སྐྱབས་ཆེ་དང་། ཏྲེ་བོ་ཆོས་ཀྱི་
དབང་པོ་ལས་ཏྲེ་གཅོད་སོགས་མཐའ་ཡས་པ་འཕེལ་ལོ། །གཞན་ཡང་མ་གཅིག་གི་སྲས་མོ་
ལ་ལྕམ་ལས་རིམ་པར་བརྒྱུད་པ་རིང་བརྒྱུད་དང་། རྒྱལ་ཐང་པ་བསམ་གཏན་འོད་ཟེར་ལ་
མ་གཅིག་གིས་ཞལ་གཟིགས་ནས་གནང་བས་ཉེ་རིང་གཉིས་འདུས་རྒྱལ་ཐང་ལུགས་སུ་
གྲགས་པ་དང་། ཁུ་སྒོམ་སྐྱེ་བ་ཀུན་སྤངས་བརྩོན་འགྲུས་སེངྒེ་དང་། མ་གཅིག་ཉིད་ཀྱི་རྣམ་
སྤྲུལ་ལ་འདུལ་རྡོ་རྗེ་སྒྲོན་མ་དག་གིས་གཏེར་ནས་ཕྱུངས་པ་ལས་གཏེར་གཅོད་ཅེས་དང་།
སྔ་མའི་རྒྱུན་ལ་རྒྱ་སྟོན་གཅོད་རྒྱུད་སོགས། མདོར་ན་གངས་ཅན་མཐའ་དབུས་ཀུན་ཏུ་འདི་
ཉིད་ཀྱི་བཀའ་སྲོལ་ཐ་དད་པ་དུ་མ་ཞིག་བྱོན་ཏེ་རིས་མེད་བཤེས་གཉེན་དཔག་ཏུ་མེད་པས་
ཐུགས་ཉམས་སུ་བསྟར་ཞིང་། ཕྱི་ནང་གི་གདུལ་དཀའ་འདུལ་བ་ལ་མཆོག་ཏུ་ཟབ་པའི་མན་
ངག་དམ་ཆོས་བདུད་ཀྱི་གཅོད་ཡུལ་གྱི་རིང་ལུགས་འདི་ཉིད་ད་ལྟའང་རྒྱུན་ཆགས་སུ་གནས་
བཞིན་པ་ལགས་སོ། །
287



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
བདུན་པ་རྡོ་རྗེ་རྣལ་འབྱོར་སྦྱོར་བ་ཡན་ལག་དྲུག་པའི་བཀའ་སྲོལ་ནི། དེ་ཡང་
དགྱེས་པ་རྡོ་རྗེའི་རྩ་རྒྱུད་འབུམ་ཕྲག་ལྔ་པ་དང་། བདེ་མཆོག་མངོན་བརྗོད་འབུམ་པ།
གསང་འདུས་རྩ་རྒྱུད་སྟོང་ཕྲག་ཉེར་ལྔ་པ། འཇིགས་བྱེད་རྗེས་སུ་རིག་པ་སྟོང་ཕྲག་སུམ་ཅུ་
རྩ་དྲུག་པ། སྒྱུ་འཕྲུལ་དྲྭ་བ་ཁྲི་དྲུག་སྟོང་ལ་སོགས་པ་བླ་མེད་ཀྱི་རྩ་རྒྱུད་རྒྱས་པ་རྣམས་དང་།
ཁྱད་པར་དུ་ཡང་རྒྱུད་ཐམས་ཅད་ཀྱི་རྒྱལ་པོ་བཅོམ་ལྡན་འདས་དཔལ་དུས་ཀྱི་འཁོར་ལོའི་
རྒྱུད་ལས་ཤིན་ཏུ་གསལ་བར་བསྟན་པའི་རྫོགས་པའི་རིམ་པ་ཐམས་ཅད་ཀྱི་མཐར་ཐུག་པ་
རྡོ་རྗེའི་རྣལ་འབྱོར་སྦྱོར་བ་ཡན་ལག་དྲུག་པ་ཞེས་རྣལ་འབྱོར་ཀུན་གྱི་རྩེ་མོ། འཕགས་བོད་
གཉིས་སུ་ཉི་ཟླ་ལྟར་གྲགས་པའི་རིང་ལུགས་འདི་ཉིད་ཇི་ལྟར་བྱོན་པའི་ཚུལ་སོགས་འདིར་
ས་བོན་ཙམ་ཞིག་འགོད་པར་བྱ་བ་ལས། རྒྱས་པར་འོག་ཏུ་དུས་ཀྱི་འཁོར་ལོའི་ཆོས་སྐོར་གྱི་
བྱུང་བ་བརྗོད་པའི་སྐབས་ནས་འཆད་པར་འགྱུར་རོ། །དེ་ལ་འོ་སྐོལ་གྱི་སྟོན་པ་མཉམ་མེད་
ཤཱཀྱའི་དབང་པོས་ཐེག་པ་གསུམ་གྱི་ཆོས་ཀྱི་འཁོར་ལོ་བསྐོར་ཞིང་། མཐར་དཔའ་བོ་ལྕགས་
འབྲུག་ནག་པ་ཟླ་བའི་ཉར། དཔལ་ལྡན་འབྲས་སྤུངས་ཀྱི་མཆོད་རྟེན་ཆེན་པོར་གཤེགས་ཏེ་
དུས་ཀྱི་འཁོར་ལོའི་ཏིང་ངེ་འཛིན་ལ་སྙོམས་པར་ཞུགས་པ་ན། ཤམྦྷ་ལ་ནས་ཆོས་རྒྱལ་ཟླ་བ་
བཟང་པོ་སོགས་རྫུ་འཕྲུལ་གྱིས་ལྷགས་ཏེ་གསོལ་བ་བཏབ་པའི་ངོར། དུས་ཀྱི་འཁོར་ལོ་རྩ་
རྒྱུད་སྟོང་ཕྲག་བཅུ་གཉིས་པ་གསུངས། རྒྱལ་པོ་ཟླ་བ་བཟང་པོས་རྒྱུད་རྣམས་ཐུགས་ལ་
བཟུང་སྟེ། ཤམྦྷ་ལར་བྱོན་ནས་རིམ་བཞིན་ཆོས་རྒྱལ་རྣམས་དང་འཇམ་དཔལ་གྲགས་པ་
སོགས་རིགས་ལྡན་རྣམས་ཀྱི་ཞལ་ནས་ཞལ་དང་། ཐུགས་ནས་ཐུགས་སུ་ལེགས་པར་འོངས་
པ་འདི་ཉིད་འཕགས་བོད་དུ་དར་ཚུལ་ལ་བཀའ་སྲོལ་ཅི་རིགས་ཤིག་བྱོན་པ་ལས། འདིར་
འབྲོ་ལུགས་ལྟར་ན། རིགས་ལྡན་བཅུ་གཅིག་པ་རྒྱལ་དཀའི་དུས་སུ། འཕགས་ཡུལ་ནས་
288



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
དུས་ཞབས་པ་ཆེན་པོ་འཇམ་པའི་རྡོ་རྗེ་སྟེ་མསྒྲུབཛྲ་རྫུ་འཕྲུལ་གྱིས་ཤམྦྷ་ལར་བྱོན། རིགས་
ལྡན་དངོས་དང་མཇལ་ཏེ་དུས་ཀྱི་འཁོར་ལོ་སོགས་རྒྱུད་སྡེ་དུ་མ་ཐུགས་ལ་བཟུང་། འགའ་
ཞིག་གླེགས་བམ་དུ་བྲིས་ཏེ་འཕགས་ཡུལ་དུ་དར་བར་མཛད། དེ་ནས་རིམ་བཞིན་དུས་
ཞབས་པ་ཆུང་བ་ཤྲཱི་བྷདྲ། རྒྱལ་སྲས་ནཱ་ལེནྡྲ་པའམ་བོ་དྷི་བྷ་དྲ་སྟེ་བྱང་ཆུབ་བཟང་པོ། ཁ་
ཆེའི་པཎ་ཆེན་ཟླ་བ་མགོན་པོ་དང་། དེ་ལས་བོད་དུ་འབྲོ་ལོ་ཙཱ་བ་ཤེས་རབ་གྲགས་པ་ནས་
རིམ་པར་བརྒྱུད་དེ། རིགས་ལྡན་སྤྲུལ་པའི་སྐུ་ཀུན་སྤངས་ཐུགས་རྗེ་བརྩོན་འགྲུས་ཀྱིས་
ནགས་རྒྱལ་གྱི་དབེན་ནས་ཇོ་མོ་ནང་དུ་གདན་ས་མཛད་དེ། རྒྱུད་སྡེ་ཐམས་ཅད་ཀྱི་རྩེ་མོ་
དཔལ་དུས་ཀྱི་འཁོར་ལོའི་ཟབ་ལམ་རྡོ་རྗེའི་རྣལ་འབྱོར་སྦྱོར་བ་ཡན་ལག་དྲུག་པ་གཙོ་བོར་
གྱུར་པའི་ཟབ་རྒྱས་ཆོས་ཀྱི་འཁོར་ལོ་དཔག་ཏུ་མེད་པ་བསྐོར། སྒྲུབ་པའི་རྒྱལ་མཚན་དགུང་
དུ་བསྒྲེངས་པའི་སློབ་མ་དྲུག་བརྒྱ་ཙམ་རྒྱུན་དུ་འདུས། སྦྱོར་དྲུག་གི་གདམས་པ་མི་འདྲ་བ་
བཅུ་བདུན་ཙམ་ཐུགས་ཉམས་སུ་བསྟར། སྦྱོར་བ་ཡན་ལག་དྲུག་པའི་མན་ངག་སྙན་བརྒྱུད་
དུ་བཞུགས་པ་མཐའ་དག་ཡི་གེར་བཀོད་པའི་སྦྱོར་དྲུག་གི་ཁྲིད་ཡིག་ཆེན་མོ་ཐོག་མར་
མཛད་པ་སོགས་དཔལ་དུས་ཀྱི་འཁོར་ལོའི་བསྟན་པའི་བདག་པོར་གྱུར། དེ་ནས་བཟུང་
གནས་ཀྱི་མིང་གང་ཟག་ལ་ཐོགས་ཏེ་དཔལ་རྒྱལ་བ་ཇོ་ནང་པ་ཞེས་ཡོངས་སུ་གྲགས། དེ་
རྗེས་རིམ་པར་བྱང་སེམས་རྒྱལ་བ་ཡེ་ཤེས། མཁས་བཙུན་ཡོན་ཏན་རྒྱ་མཚོ་སོགས་ཀྱིས་
ཀྱང་རྣལ་འབྱོར་ཡན་ལག་དྲུག་གཙོ་བོར་གྱུར་པའི་མདོ་སྔགས་བཤད་སྒྲུབ་རྒྱ་ཆེར་སྤེལ།
ལྷག་པར་རིགས་ལྡན་སྤྲུལ་པའི་སྐུ་ཆེན་པོ་རྟོན་པ་བཞི་ལྡན་ཀུན་མཁྱེན་དོལ་པོ་བ་ཤེས་རབ་
རྒྱལ་མཚན་ཇོ་ནང་གི་གདན་སར་ཕེབས་ཏེ། སྐུ་འབུམ་མཐོང་གྲོལ་ཆེན་མོ་སོགས་སྐུ་གསུང་
ཐུགས་བརྟེན་དཔག་ཏུ་མེད་པ་བསྐྲུན། རི་སུལ་ཀུན་ཏུ་ཡན་ལག་དྲུག་གི་རྣལ་འབྱོར་ལ་
289



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དབང་ཐོབ་པའི་སྒྲུབ་པ་པོས་གཏམས་པར་མཛད་དེ། ཐུན་མོང་མ་ཡིན་པའི་ཟབ་ཆོས་འདི་
ཉིད་ཀྱི་བསྟན་པའི་བདག་པོ་ཉག་ཅིག་ཏུ་གྱུར། ལེགས་བཤད་རྨད་དུ་བྱུང་བ་སྔོན་མེད་ཀྱི་
བསྟན་བཅོས་རི་ཆོས་ངེས་དོན་རྒྱ་མཚོ་སོགས་མཛད་དེ་རྫོགས་ལྡན་ཆོས་མཆོག་གཞན་སྟོང་
དབུ་མ་ཆེན་པོའི་སེང་གེའི་སྒྲ་ཆེས་ཆེར་བསྒྲགས་པས་གྲུབ་མཐའ་འདི་ཉིད་རྩོད་མེད་དུ་གྱུར་
ཏེ། གངས་ཅན་མཁས་པའི་དབང་པོ་ཉ་དབོན་ཀུན་དགའ་དཔལ་བཟང་དང་། ཆོས་རྒྱལ་
ཕྱོགས་ལས་རྣམ་རྒྱལ་སོགས་རང་འདྲའི་བུ་ཆེན་བཅུ་བཞི་སོགས་ཀྱིས་ཀྱང་ཤེས་ནས་དད་
པ་ཐོབ་སྟེ་ངེས་དོན་སྙིང་པོའི་རིང་ལུགས་ཕྱོགས་ཀུན་ཏུ་གསལ་བར་མཛད། ཁྱད་པར་དུ་
ཡང་ཕྱིས་སུ་གྲུབ་ཆེན་སྤྱོད་འཆང་དབང་པོ་ཉིད་དང་ཐ་མི་དད་པ་གསང་བདག་སྒྲོལ་བའི་
མགོན་པོའམ་ཇོ་ནང་རྗེ་བཙུན་ཆེན་པོ་ཏཱ་ར་ནཱ་ཐ་བྱོན་ནས་གཞན་སྟོང་དབུ་མ་ཆེན་པོ་ངེས་
དོན་ཕྱིར་མི་ལྡོག་པའི་རིང་ལུགས་སྤྱི་དང་། ཁྱད་པར་བདེ་དགྱེས་གསང་གསུམ་དང་། དུས་
ཀྱི་འཁོར་ལོས་གཙོས་གསང་བ་སྔགས་ཀྱི་བསྟན་པ་ཉིན་མོ་ལྟར་གསལ་བར་མཛད་པ་སྟེ།
མདོར་ན་རྡོ་རྗེ་རྣལ་འབྱོར་གཙོ་བོར་གྱུར་པའི་ངེས་དོན་སྙིང་པོའི་རིང་ལུགས་འཛིན་པ་རྒྱལ་
བ་ཇོ་ནང་པའི་བཀའ་སྲོལ་འདི་ཉིད་སྐྱེ་རྒུ་བསོད་ནམས་ཀྱི་དཔྱིད་དུ་རྟག་བརྟན་ལྷུན་གྲུབ་ཀྱི་
ཚུལ་དུ་གནས་བཞིན་པའོ། །
290



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
བརྒྱད་པ་རྡོ་རྗེ་གསུམ་གྱི་བསྙེན་སྒྲུབ་ཀྱི་བཀའ་སྲོལ་ནི། དེ་ཡང་རྒྱལ་ཡུམ་རྡོ་རྗེ་
བཙུན་མོས་ཨོ་རྒྱན་སྤྲུལ་པའི་གནས་སུ་གྲུབ་ཆེན་ཨོ་རྒྱན་པ་རིན་ཆེན་དཔལ་ལ་དགའ་
བཞིའི་འགྲོས་ཀྱིས་དབང་བཞི་བསྐུར་ཞིང་རྒྱུད་བྱིན་གྱིས་བརླབས། དབང་རྣོན་བརྩོན་
འགྲུས་ཅན་ཚེ་གཅིག་གིས་རྡོ་རྗེ་འཆང་གི་སར་བགྲོད་པར་བྱེད་པའི་ལམ་གསང་ཐུན་མོང་མ་
ཡིན་པའི་ཞལ་ལུང་རྡོ་རྗེའི་ཚིག་རྐང་ཚིགས་སུ་བཅད་པ་སུམ་ཅུ་རྩ་ལྔ་སྩལ་པའི་དོན་རྡོ་རྗེ་
གསུམ་གྱི་བསྙེན་སྒྲུབ་ཅེས་པ་སྟེ། སྦྱང་གཞི་གཞི་ལམ་འབྲས་བུའི་གནས་སྐབས་གསུམ་དུ་
རྒྱུན་ཆགས་པས་དབྱེར་མི་ཕྱེད་པའི་མཚན་ཉིད་ཅན་སྐུ་གསུང་ཐུགས་ཀྱི་རྡོ་རྗེ་གསུམ་པོ།
སྦྱང་བྱ་ལུས་ངག་ཡིད་གསུམ་གློ་བུར་འཁྲུལ་འཛིན་གནས་སྐབས་བཞིའི་བག་ཆགས་དང་
བཅས་པས་བསྒྲིབས་པ་དེ་ཉིད། སྦྱོང་བྱེད་སོར་བསམ་བསྙེན་པའི་ཡན་ལག སྲོག་རྩོལ་
སྒྲུབ་པའི་ཡན་ལག དྲན་ཏིང་སྒྲུབ་པ་ཆེན་པོའི་ཡན་ལག་གསུམ་གྱིས། སྦྱང་འབྲས་དབང་
རྣོན་བརྩོན་འགྲུས་ཅན་ཚེ་གཅིག་ལ་སྐུ་གསུམ་མངོན་དུ་བྱེད་པའི་མན་ངག་ཟབ་མོ་དེ་ཉིད་
རྒྱལ་བ་རྒོད་ཚང་པའི་སྲས་ཀྱི་ཐུ་བོ་མཁས་གྲུབ་ཨོ་རྒྱན་པ་ཆེན་པོ་ལས་བརྒྱུད་པ་སྟེ། འདི་
ནི་མདོ་སྨད་དབྱར་མོ་ཐང་དུ་རྒྱུས་བྱང་ཆུབ་གཞོན་ནུ་ཞེས་བྱ་བ་སློབ་དཔོན་པདྨའི་དངོས་
སློབ། རྟ་མགྲིན་དང་ཕུར་པའི་གྲུབ་ཐོབ་ཟམ་མ་ཆད་པར་བྱོན་པའི་གདུང་བརྒྱུད་གཙང་དུ་
ཕེབས་ཏེ་གདན་ཆགས་པ་ཡབ་རྒྱུས་དབོན་ཇོ་འཕན་དང་། ཡུམ་ཕྱུག་མོ་དུག་གེ་མ་གཉིས་
ཀྱི་སྲས་སུ་རབ་བྱུང་བཞི་པའི་ལྕགས་སྟག ཕྱི་ལོ་༡༢༣༠ ལོར་སྐུ་འཁྲུངས་ཏེ་མཚན་སེང་
གེ་དཔལ་ཞེས་གསོལ། བྱིས་པའི་དུས་ནས་ཀྱང་རང་བཞིན་གྱིས་ཏིང་ངེ་འཛིན་གྱི་སྒོ་དཔག་
ཏུ་མེད་པ་ཐུགས་རྒྱུད་དུ་འཁྲུངས། འཁོར་བ་ལ་སྙིང་པོ་མེད་པས་ཆོས་བྱེད། དེ་ཡང་ཐོས་
བསམ་སྔོན་དུ་འགྲོ་བས་སྒོམ་དགོས་དགོངས་ཏེ་དགུང་གྲངས་བདུན་ནས་བརྩམས་ཏེ་བདེ་
294



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དགྱེས་སོགས་གསང་སྔགས་ཀྱི་ཆོས་སྐོར་དུ་མ་གསན་བསམ་དང་། དགུང་ལོ་བཅུ་དྲུག་
སྐབས་བོ་དོང་ཨེའི་དགོན་པར་ཆོས་རྗེ་རིན་ཆེན་རྩེ་མོའི་མདུན་ནས་མངོན་པ་གོང་འོག་
དང་། དབུ་ཚད་སོགས་ལ་ཟླ་མེད་པའི་མཁས་པར་སྦྱངས། ཆོས་རྗེ་རྒོད་ཚང་པ་མགོན་པོ་
རྡོ་རྗེ་ལས་དགེ་བསྙེན་གྱི་སྡོམ་པ་བཞེས། དེ་རྗེས་དགུང་ལོ་ཉི་ཤུ་སོན་པ་དང་བོ་དོང་ཆོས་
རྗེ་རིན་ཆེན་རྩེ་མོས་མཁན་པོ་དང༌། ཞང་བསམ་གླིང་པས་སློབ་དཔོན་སོགས་མཛད་ནས་
བསྙེན་པར་རྫོགས། མཚན་རིན་ཆེན་དཔལ་དུ་གསོལ། དེ་ནས་ལོ་བཅུ་གཉིས་སུ་སྟན་
གཅིག་པའི་རྟུལ་ཞུགས་བཟུང་ཞིང་ཤ་ཡང་མ་གསོལ། ཆོས་རྗེ་རིན་ཆེན་རྩེ་མོ་ལས་དུས་
འཁོར་འབྲོ་ལུགས་དང་། གོ་ལུང་པ་ནམ་མཁའ་རྒྱལ་མཚན་ལས་དུས་འཁོར་ཆག་ལུགས།
དུས་འཁོར་བ་སངས་རྒྱས་རྡོ་རྗེ་ལས་རྩ་མི་ལུགས་སོགས་དུས་འཁོར་གྱི་བརྒྱུད་སྲོལ་མཐའ་
དག་ལ་མཁས་པའི་ཕུལ་དུ་སོན། དེ་ནས་སླར་ཡང་ཆོས་རྗེ་རྒོད་ཚང་པ་དང་མཇལ་ཏེ་ཕྱག་
རྒྱ་ཆེན་པོའི་གདམས་པ་མ་ལུས་པ་གསན་པས་མཐར་ཐུག་གི་རྟོགས་པ་མངོན་དུ་གྱུར། ཇི་
ཞིག་ན་བླ་མས་ལུང་བསྟན་པ་བཞིན་དུས་ཀྱི་འཁོར་ལོའི་རྫོགས་རིམ་གྱི་དཀའ་བའི་གནད་
རྣམས་འཚོལ་ཕྱིར་ཏི་སེ་དང་། མཚོ་མོ་དང་ར། ཛ་ལནྡྷ་ར་སོགས་གནས་ཡུལ་དུ་མར་
སྒྲུབ་པ་མཛད་ཀྱིན་བར་ཆད་དང་འཇིགས་པ་ཆོ་འཕྲུལ་མཐའ་དག་ལྟ་བ་དང་བརྟུལ་ཞུགས་
ཀྱི་སྤྱོད་པས་ཟིལ་གྱིས་གནན་ནས་ནུབ་ཕྱོགས་ཨོ་རྒྱན་གྱི་ཡུལ་དུ་བརྟོལ། ཡུལ་དབུས་དྷ་མ་
ཐ་ལའི་ཕྱོགས་བཞིར་རིགས་བཞི་མཁའ་འགྲོས་བྱིན་གྱིས་བརླབས། རྗེ་བཙུན་རྡོ་རྗེ་རྣལ་
འབྱོར་མ་ཉིད་དང་པོ་སྨད་འཚོང་མའི་གཟུགས་སུ་བསྟན་ནས་བཟའ་བཏུང་དང་རེག་བྱའི་
བདེ་བ་སྩལ་བས་རྩ་མདུད་ཐམས་ཅད་གྲོལ། སྒྲ་དང་ས་གཡོ་བ་སོགས་ལྟས་ཆེན་པོ་དང་
བཅས་སླར་རྡོ་རྗེ་རྣལ་འབྱོར་མ་དངོས་སུ་སྣང་བ་དེས་རྡོ་རྗེ་གསུམ་གྱི་བསྙེན་སྒྲུབ་ཀྱི་
292



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
གདམས་པ་ཟབ་མོ་དེ་ཉིད་ཡོངས་སུ་རྫོགས་པར་གནང་། སྔར་གྱི་མཁའ་འགྲོ་མ་བཞི་དང་
སེང་གེའི་གདོང་ཅན་ལྔ་པོས་ཀྱང་གདམས་པ་སྣ་རེ་གནང་བས་གྲུབ་པ་ཆེན་པོའི་ས་ལ་
གནས་པར་གྱུར་ཏོ། །དེ་ནས་ཁ་ཆེ་ནས་བརྒྱུད་དེ་བོད་དུ་ཕེབས། སླར་ཡང་རིང་པོར་མ་
ལོན་པ་ན། འཕགས་ཡུལ་རྡོ་རྗེ་གདན་དུ་སྔ་རྗེས་ལན་གྲངས་དུ་མར་བྱོན་ཏེ་བྱང་ཆུབ་མཆོད་
རྟེན་ཆེན་པོར་ཉམས་གསོ་དང་དུས་མཆོད་བཙུགས། ལྷ་ཆེན་ཚོགས་བདག་དམ་ལ་བཏགས་
ཤིང་། གར་ལོག་གི་དམག་བཟློག་པ་སོགས་ལྷ་འདྲེ་མི་གསུམ་ཟིལ་གྱིས་གནན་ཏེ་དམ་འོག་
ཏུ་བཅུག སྙན་པའི་གྲགས་པས་ཕྱོགས་བཅུར་ཁྱབ་ཅིང་རྩོད་མེད་ཀྱི་གྲུབ་ཐོབ་ཆེན་པོར་
བཀུར། དགུང་གྲངས་ལྔ་བཅུ་ང་གསུམ་བཞེས་པའི་སྐབས་མཚུར་ཕུར་རྗེ་ཀརྨ་པཀྴི་མཇལ་
དུ་ཐེགས། དེ་ཡང་གྲུབ་ཆེན་འདི་ཉིད་མཚུར་ཕུར་མ་ཕེབས་པའི་སྔ་ཉིན་དུ་རྗེ་ཀརྨ་པཀྵིའི་
ཞལ་ནས། གྲུབ་ཐོབ་ཨོ་རྒྱན་པ་གནམ་ས་གཉིས་ཀྱི་ཀ་བ་ལྟ་བུ་དེ་འབྱོན་ཞིང་འདུག་
གསུངས་ནས་གྲབས་ཡུལ་ཆེར་མཛད། དེར་བྱོན་པ་དང་རྗེ་ཀརྨ་པཀྴི་མཆོག་ནས་ཐུགས་
དགྱེས་པ་ཆེན་པོས་ཀ་ཏོ་ར་ནས་ཀྱིས་བཀང་བ། རྒྱལ་བ་རྒྱ་མཚོའི་སྦ་ལྕག་གིས་དཀྲུགས་
ནས་སྤྱི་བོར་བཞག་སྟེ་དབང་བསྐུར། ཞག་གསུམ་དུ་གདམས་ངག་མཐའ་ཡས་པར་གནང་
བའི་མཐར། སྲེ་འཕོའི་ཞལ་གདམས་དང་། སྐུ་གསུམ་ངོ་སྤྲོད་སོགས་ཀྱི་ཕྱག་དཔེ་དང་།
དབུ་ཞྭ་མཐོན་མཐིང་བཅས་གནང་སྟེ། འདི་རྣམས་ཁྱེད་ཀྱིས་མགོ་འདོན་བྱེད་དགོས་པ་ཞིག་
མོང་བས་དེ་ལ་གཏོད་ཅེས་སོགས་སྐུའི་སྐྱེ་བ་ཕྱི་མའི་བླ་མར་མངའ་གསོལ། ཕན་ཚུན་
ཐུགས་ཡིད་དབྱེར་མེད་དུ་འདྲེས་ཏེ། དེ་ཕྱིན་ཆད་ཆོས་རྗེ་རྒོད་ཚང་པ་དང་ཐ་མི་དད་པའི་རྩ་
བའི་བླ་མར་མཛད། ཀུན་མཁྱེན་རང་བྱུང་རྡོ་རྗེ་དགུངས་གྲངས་ལྔ་ལ་བཞེས་པའི་ཚེ་སྔར་
རྗེ་ཀརྨ་པཀྵིའི་ལུང་ལྟར་ཞྭ་ནག་དང་ཕྱག་དཔེ་རྣམས་གནང་སྟེ། དེ་ལ་དགེ་བསྙེན་གྱི་སྡོམ་པ་
293



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
དང༌། བདེ་དགྱེས་མ་ཕུར་དུས་འཁོར་སྒྱུ་འཕྲུལ་ལ་སོགས་པའི་དབང་དང་
། སྐུ་གསུམ་ངོ་
སྤྲོད་ལ་སོགས་པའི་མན་ངག་མཐའ་ཡས་པ་ཞིག་གནང་སྟེ་དོན་བརྒྱུད་ཀྱི་བསྟན་པའི་བདག་
པོར་དབང་བསྐུར་བར་མཛད་དོ། །དེའི་རྗེས་སུ་གྲུབ་ཆེན་ཉིད་དགུང་གྲངས་དྲུག་ཅུ་རྩ་
གསུམ་བཞེས་པའི་སྐབས། གོང་མ་སེ་ཆེན་ཧན་གྱིས་གདན་དྲངས་ཏེ་ཧོར་ཡུལ་དུ་ཕེབས།
རྒྱལ་པོ་ལ་རྒྱུ་རིན་པོ་ཆེ་འབའ་ཞིག་ལས་བྱས་པའི་དུས་ཀྱི་འཁོར་ལོའི་དཀྱིལ་འཁོར་དུ་
དབང་བསྐུར། དཀྱིལ་འཁོར་གྱི་རྡུལ་ཚོན་དུ་གྱུར་པའི་རིན་པོ་ཆེ་ཐམས་ཅད་ཆུར་དོར།
གཞན་ཡང་རྒྱལ་བློན་འབངས་དང་བཅས་པ་དཔག་ཏུ་མེད་པ་ལ་ཟབ་གསང་ཆོས་ཀྱི་བདུད་
རྩིས་སྨིན་ཅིང་གྲོལ་བར་མཛད། རྒྱལ་པོས་གསེར་དང་དངུལ་སོགས་རིན་པོ་ཆེའི་རིགས་
སྣ་ཚོགས་པའི་ཕུང་པོ་སྤུངས་ཏེ་ཕུལ་ཡང་ཁབ་ཙམ་མ་བཞེས་པར་བོད་དུ་ཕེབས། སྐལ་ལྡན་
གྱི་སློབ་མའི་ཚོགས་གྲངས་མེད་པ་ལ་གཙོ་བོ་མཉམ་མེད་དྭགས་པོ་རིན་པོ་ཆེ་ནས་བརྒྱུད་
པའི་ཕྱག་རྒྱ་ཆེན་པོ་དང་། གྲུབ་ཆེན་རང་ཉིད་ཀྱིས་ཨོ་རྒྱན་མཁའ་འགྲོའི་གླིང་ནས་སྤྱན་
དྲངས་པའི་རྡོ་རྗེ་གསུམ་གྱི་བསྙེན་སྒྲུབ་སོགས་ཟབ་རྒྱས་ཆོས་ཀྱི་འཁོར་ལོ་རྒྱུན་ཆད་པ་མེད་
པ་བསྐོར་ཏེ། མཐར་དགུངས་གྲངས་བརྒྱད་བཅུ་ཐམ་པ། རབ་བྱུང་ལྔ་པའི་ས་བྱ། ཕྱི་
ལོ་༡༣༠༩ ལོར་ཆོས་ཀྱི་དབྱིངས་སུ་སྙོམས་པར་ཞུགས་པའི་ཚུལ་བསྟན་ཏོ། །དེ་ལྟར་གྲུབ་
ཆེན་འདི་ཉིད་ལ་འཕགས་བོད་ཧོར་དང་བཅས་པར་བརྒྱུད་འཛིན་གྱི་སློབ་ཚོགས་སྨོས་ཀྱིས་
མི་ལང་མོད། གཙོ་བོ་གྲུབ་ཆེན་ཉིད་ཀྱི་ཐུན་མོང་མ་ཡིན་པའི་རྡོ་རྗེ་གསུམ་གྱི་བསྙེན་སྒྲུབ་
ཀྱི་བཀའ་བབས་ནི། ཐོག་མར་མཁའ་འགྲོའི་ལུང་བསྟན་བཞིན། རིན་པོ་ཆེ་མཁར་ཆུ་བས་
དམིགས་རྐང་རེ་ལ་གསེར་ཞོ་རེའི་མཎྜལ་ཕུལ་ནས་གཞུང་ཡི་གེར་བཀོད། ཁྲིད་གཉེར་པ་
རྟོགས་ལྡན་ཟླ་བ་སེང་གེ་དང་གོ་ལུང་པ་གཞོན་ནུ་དཔལ། ཟུར་ཕུག་པ་རིན་ཆེན་དཔལ།
294



སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་བྱོན་ཚུལ།
མཁས་པ་ཤངས་སྟོན། སྙེ་མདོ་ཀུན་དགའ་དོན་གྲུབ་སོགས་ཀྱིས་རྡོ་རྗེའི་ཚིག་རྐང་ལ་ཟིན་
བྲིས་དང་ཊིག་ཆེན་སོགས་བརྩམས་ནས་རིམ་པར་སྤེལ་བ་ལས་བརྒྱུད་པའི་བཀའ་སྲོལ་མང་
དུ་བྱུང་ཞིང་། དེ་དག་ལས་རྒྱལ་བ་གཉིས་པ་ཀུན་མཁྱེན་རང་བྱུང་རྡོ་རྗེས་གྲུབ་ཆེན་ཉིད་
ལས་གདམས་སྐོར་རྫོགས་པར་གསན་ཏེ་རྡོ་རྗེའི་ཚིག་གི་མདུད་འགྲོལ་དང་། གདམས་ངག་
གི་གནད་གཞན་ལས་ཁྱད་པར་དུ་འཕགས་པའི་ལམ་བཟང་པོ་གསལ་བར་མཛད་ཅིང་།
རྗེ་རོལ་པའི་རྡོ་རྗེ་སོགས་སྐུའི་སྐྱེ་བ་ན་རིམ་སློབ་བརྒྱུད་དང་བཅས་པས་རྒྱ་ཆེར་སྤེལ་བ་
ལས་ད་ལྟའི་བར་དུ་ཕྲིན་ལས་ཀྱི་རྒྱུན་གནས་བཞིན་པའོ། །གཞན་ཡང་གངས་ཅན་འདུལ་
བྱའི་སྐྱེ་བོ་རྣམས་ཀྱི་བསོད་ནམས་ཀྱི་དཔྱིད་དུ་སྔ་ཕྱི་རྣམས་སུ་ལོ་པཎ་སྐྱེས་མཆོག་དུ་མ་
ལས་གདམས་སྐོར་སྣ་ཚོགས་པ་ཞིག་བྱུང་སྟེ། དཔེར་མཚོན་ན། ཁྲོ་ཕུ་ལོ་ཙཱ་བ་བྱམས་
པའི་དཔལ་གྱིས་སྤྱན་དྲངས་པའི་གྲུབ་ཆེན་མི་ཏྲ་ཛོ་གི་དང་། ཐུགས་རྗེ་ཆེན་པོའི་རྣམ་སྤྲུལ་
བྱང་ཆུབ་སེམས་དཔའ་ཟླ་བ་རྒྱལ་མཚན་སོགས་ལས་བརྒྱུད་པའི་སྤྱན་རས་གཟིགས་ཀྱི་
གདམས་སྐོར་དཔག་ཏུ་མེད་པ་དང་། པཎ་ཆེན་ཨ་བྷ་ཡ་ཀ་ར་གུཔས་བཀྲལ་ཞིང་བོད་དུ་ཁ་
ཆེའི་པཎྜི་ཏ་ཤཱཀྱ་ཤྲཱི་དང༌། ཆག་ལོ་ཙཱ་བ་ཆོས་རྗེ་དཔལ་དང་། པཎྜི་ཏ་ནགས་ཀྱི་རིན་ཆེན་
སོགས་ཀྱིས་རྒྱ་ཆེར་སྤེལ་བའི་རྡོ་རྗེའི་ཕྲེང་བ་ལ་སོགས་པའི་རྒྱུན་རྣམས་ཀྱང་གངས་ཅན་
མཁས་གྲུབ་ཕལ་ཆེ་བས་གཙིགས་ཆེར་བཟུང་བས་ཕྲིན་ལས་རྒྱུན་ཆགས་སུ་བཞུགས་བཞིན་
པ་ལགས་སོ། །
བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་རྒྱལ་པོ་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཐུབ་བསྟན་མཛེས་པར་བྱེད་པའི་
295



སྐབས་དང་པོ་བདེ་བར་གཤེགས་པའི་རིང་ལུགས་སྤྱིར་བསྟན་པ།
རྒྱན་ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་ལས། ལུང་རྟོགས་བཤད་སྒྲུབ་ཀྱི་བཀའ་སྲོལ་བྱེ་བྲག་
ཏུ་སྨོས་པའི་སརྒ་སྟེ་བཞི་པའོ།། །།
ཚ
–
296



༄༅། །ན་མཿ ཤྲཱི་ཀཱ་ལ་ཙ་ཀྲ་ཡ། །
ཡེ་ནས་རྣམ་དག་རང་བྱུང་ཆོས་ཀྱི་སྐུ་མངའ་གཞན་སྣང་ལྷུན་གྲུབ་ཀྱི། །
ངེས་པ་ལྔ་ལྡན་དག་དང་མ་དག་རབ་འབྱམས་ཕྱོགས་བཅུའི་ཞིང་རྣམས་སུ། །
རྨད་བྱུང་ཐུགས་བསྐྱེད་ཟབ་མོའི་མཐུ་ལས་གསང་གསུམ་ཕྲིན་ལས་ཀུན་ཁྱབ་པའི། །
བཀྲིན་གསུམ་ལྡན་རྗེ་བཙུན་བླ་མའི་ཞབས་ཀྱི་རྡུལ་ལ་སྤྱི་བོས་མཆོད། །
རྣམ་ཀུན་མཆོག་ལྡན་སྟོང་གཟུགས་ལུས་ཕྲ་མར། །
འཕོ་མེད་བདེ་བ་དམ་པས་རྟག་ཏུ་འཁྱུད། །
ཨེ་ཝཾ་ཟུང་འཇུག་ཁ་སྦྱོར་ལྷའི་རྣམ་པ། །
དཔལ་ལྡན་དུས་ཀྱི་འཁོར་ལོ་ལ་ཕྱག་འཚལ། །
རྒྱལ་བ་ཀུན་གྱི་ཡེ་ཤེས་ཕུང་པོ་གང་། །
མཚན་དཔེའི་སྐུར་སྣང་དྲན་པ་ཙམ་གྱིས་ཀྱང་། །
འཁྲུལ་པའི་དྲྭ་བ་ཅིག་ཅར་གཅོད་ནུས་པའི། །
རྗེ་བཙུན་བརྟན་པའི་འཁོར་ལོས་རྟག་ཏུ་སྐྱོངས། །
གང་ཞིག་རྡོ་རྗེ་ཐེག་པའི་གྲོང་ཁྱེར་མཆོག །
འཇུག་ལ་སྤྲོ་བ་བསྐྱེད་པའི་ངོ་མཚར་གྱི། །
འབེལ་བའི་མཆིད་ཀྱི་སྒེག་མོས་འཛུམས་བསུ་བས། །
བློ་གསར་རྣམས་ཀྱི་ཚུལ་འདི་དགའ་བས་ལོངས། །
297



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཞེས་སླར་ཡང་ཉུང་དུ་ཚིག་གིས་མཆོད་པར་བརྗོད་དེ། སྐབས་གཉིས་པ་བྱེ་བྲག་དུས་ཀྱི་
འཁོར་ལོའི་ཆོས་སྐོར་གྱི་བྱུང་བ་བརྗོད་པ་འཆད་པ་ལ། སྟོན་པ་ཤཱཀྱ་སེང་གེས་རྒྱུད་འདི་ཇི་
ལྟར་གསུངས་པའི་ཚུལ་དང༌། སྡུད་པ་པོས་ཇི་ལྟར་བསྡུས་ཚུལ། དུས་ཀྱི་འཁོར་ལོའི་རྒྱུད་ཀྱི་
ཆེ་བ་བརྗོད་པ། རྒྱུད་འདིའི་བརྗོད་བྱའི་ལུས་རྣམ་བཞག་མདོ་ཙམ་བསྟན་པ། རྒྱུད་འདི་ཉིད་
ཇི་ལྟར་འཆད་པའི་ཚུལ། དུས་འཁོར་ལུགས་ཀྱི་འཇིག་རྟེན་གྱི་རྣམ་བཞག བྱང་ཕྱོགས་
དཔལ་ལྡན་ཤམྦྷ་ལའི་ཞིང་གི་ལོ་རྒྱུས། ཤམྦྷ་ལ་ནས་འཕགས་པའི་ཡུལ་དུ་རྒྱུད་འགྲེལ་བ་
དང་བཅས་པ་སོགས་ཇི་ལྟར་བྱོན་ཚུལ་དང་། དེ་ལས་བོད་དུ་ཇི་ལྟར་རྒྱུད་ཚུལ་སྤྱི་ཙམ་
བསྟན་པ། དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་
བརྒྱུད་རིམ་གྱི་རྣམ་ཐར་དང་། ཆོས་བརྒྱུད་འདི་ཉིད་མདོ་ཁམས་སྨད་ཀྱི་ཕྱོགས་སུ་ཇི་ལྟར་
དར་ཚུལ་མདོ་ཙམ་སྨོས་པ། ཇོ་ནང་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་སྨིན་
གྲོལ་གྱི་རྒྱུན་རྣམས་མཉམ་མེད་དྭགས་པོ་བཀའ་བརྒྱུད་དང་ཆུ་བོ་གཅིག་འདྲེས་སུ་གྱུར་པའི་
བླ་མ་བརྒྱུད་རིམ་གྱི་རྣམ་ཐར། རྭ་བའི་ལུགས་ཀྱི་དུས་འཁོར་བརྒྱུད་རིམ་སྤྱིར་བསྟན་པ། བྱེ་
བྲག་ལྷར་བཅས་སྲིད་ཞིའི་གཙུག་ནོར་༧གོང་ས་༧སྐྱབས་མགོན་༧རྒྱལ་བའི་དབང་པོ་སྐུ་
ཕྲེང་བཅུ་བཞི་པ་ཆེན་པོ་མཆོག་གི་རྣམ་མཐར་མདོ་ཙམ་བསྟན་པ་བཅས་སརྒ་བཅུ་གཉིས་
ལས། དང་པོ་ལ། སྟོན་པས་རྒྱུད་འདི་ཉིད་དུས་ནམ་གྱི་ཚེ་གསུངས་པ་ལ་བཞེད་པ་མི་འདྲ་
བའི་ཚུལ་འགོད་པ་དང་། རྒྱུད་གསུངས་ཚུལ་དངོས་བཤད་པ་གཉིས་ལས།
དང་པོ་ནི། དྲི་མེད་འོད་ཀྱི་དབང་ལེའི་འགྲེལ་པ་ལས། ས་གའི་ཉའི་སྐྱ་རེངས་
འཆར་བའི་ཚེ་བཅོམ་ལྡན་འདས་ཤཱཀྱ་ཐུབ་པ་མངོན་པར་རྫོགས་པར་སངས་རྒྱས་ཏེ། དེ་
ནས་ཆོས་ཀྱི་འཁོར་ལོ་བསྐོར་ཞིང་ཐེག་པ་གསུམ་བསྟན་པར་མཛད་ནས་ཟླ་བ་བཅུ་གཉིས་
1. ད༽ ༩༣ བ།
298



སྟོན་པ་ཤཱཀྱ་སེང་གེས་རྒྱུད་འདི་ཇི་ལྟར་གསུངས་པའི་ཚུལ།
པ་ནག་པའི་ཉ་ལ་ཤཱི་ཧྥུ་ནྱ་ཀ་ཊ་ཀར་ཆོས་ཀྱི་དབྱིངས་གསུང་གི་དབང་ཕྱུག་གི་དཀྱིལ་འཁོར་
ཆ་བཅུ་དྲུག་གི་རྣམ་པར་དབྱེ་བའི་མཚན་ཉིད་ཅན་དང་། དེའི་སྟེང་དུ་དཔལ་ལྡན་རྒྱུ་སྐར་གྱི་
དཀྱིལ་འཁོར་ཆ་བཅུ་དྲུག་གི་རྣམ་པར་དབྱེ་བ་ཅན་དང་པོའི་སངས་རྒྱས་རྣམ་པར་སྤྲོས་སོ། །
ཞེས་པའི་གསུང་ལ་བརྟེན་ནས། བུ་སྟོན་ཐམས་ཅད་མཁྱེན་པ་དང༌། མཁས་གྲུབ་རྗེ། ཇོ་
ནང་རྗེ་བཙུན་ཆེན་པོ་ཏཱ་ར་ནཱ་ཐ་སོགས་སྔ་རབས་ཀྱི་མཁས་པ་མང་པོས་བཅོམ་ལྡན་འདས་
ས་གའི་ཉ་ལ་མངོན་པར་རྫོགས་པར་སངས་རྒྱས་པ་དེ་ནས་རྩིས་པའི་ཟླ་བ་བཅུ་གཉིས་ཀྱི་
མཇུག་ནག་པ་ཟླ་བའི་ཉ་ལ་དུས་ཀྱི་འཁོར་ལོའི་རྒྱུད་གསུངས་པར་བཞེད་དོ། །ཡང་ཡེ་ལེའི་
འགྲེལ་པ་ ལས། འཇམ་པའི་དབྱངས་ཀྱང་ང་མྱ་ངན་ལས་འདས་ནས་ལོ་དྲུག་བརྒྱ་ན་ཞེས་
ཕ་དང་། ལོ་འདི་ནས་ནི་དྲུག་བརྒྱའི་ལོ་ཡིས་གསལ་བར་མི་བདག་གྲགས་པ་ཤམྦྷ་ལ་ཞེས་
བྱ་བར་འབྱུང་། ཞེས་པའི་ལུང་གིས་སྒྲུབ་བྱེད་མཛད་དེ། ཀུན་མཁྱེན་རང་བྱུང་རྡོ་རྗེ་དང་།
དཔའ་བོ་གཙུག་ལག་ཕྲེང་བ། ཀུན་མཁྱེན་པདྨ་དཀར་པོ། མཁས་གྲུབ་ནོར་བཟང་རྒྱ་མཚོ།
འཇམ་མགོན་བློ་གྲོས་མཐའ་ཡས། འཇམ་མགོན་མི་ཕམ་རྒྱ་མཚོ། དཔལ་ལྡན་ཕུག་པ་ཡབ་
སྲས་སོགས་མཁས་པ་ཕལ་མོ་ཆེས་ནི་བཅོམ་ལྡན་འདས་ཀྱིས་ནག་པ་ཟླ་བའི་ཉ་ལ་དུས་ཀྱི་
འཁོར་ལོའི་རྒྱུད་གསུངས་པའི་ཟླ་བ་དེའི་ཕྱི་མ་ས་གའི་ཉ་ལ་མྱ་ངན་ལས་འདས་པར་
གསུངས། དེ་ཡང་ང་མྱ་ངན་ལས་འདས་ནས་ལོ་དྲུག་བརྒྱ་ན་ཞེས་དང་། ལོ་འདི་སྟེ་དུས་
འཁོར་གསུངས་པའི་ལོ་དང་། མྱ་ངནལས་འདས་པའི་ལོ་གཅིག་ཏུ་གསུངས་པ་དང༌། ཐེག་
པ་གསུམ་བསྟན་ནས་ཞེས་པ་ཆོས་འཁོར་བསྐོར་ཟིན་པའི་དོན་དུ་འཆད་དེ། ཆོས་རྗེ་རང་
བྱུང་ཞབས་ཀྱིས།
རྒྱལ་བས་བརྒྱད་ཅུ་བར་དག་ཏུ། །
1. ད༽ ༢༥༩ བ།
299



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སེམས་ཅན་རྣམས་ལ་ཆོས་བསྟན་ནས། །
དམ་པ་དང་པོའི་དཔལ་ལྡན་རྒྱུད། །
དཔྱིད་ཟླ་འབྲིང་པོའི་ཉ་ལ་གསུངས། །
ཞེས་སོ། །དེ་ལ་འདིར་མཁས་པ་མང་པོའི་གསུང་རབ་ལས། འཇམ་པའི་དབྱངས་ཀྱང་ང་
མྱ་ངན་ལས་འདས་ནས་ལོ་དྲུག་བརྒྱ་ན་ཞེས་དྲངས་པར་མཛད་ལ། སྡེ་སྤར། བསྟན་འགྱུར་
ནང་། ཡེ་ལེའི་འགྲེལ་པ་ ལས། འཇམ་པའི་དབྱངས་ཀྱང་ལོ་དྲུག་བརྒྱ་ན་ཞེས་པ་མ་
གཏོགས། ང་མྱ་ངན་ལས་འདས་ནས་ཞེས་པའི་ཚིག་དྲུག་མི་སྣང་ཞིང་། འདིར་མཁས་གྲུབ་
ནོར་བཟང་རྒྱ་མཚོའི་གསུང་དུས་ཀྱི་འཁོར་ལོའི་ཕྱི་ནང་གཞན་གསུམ་གསལ་བར་བྱེད་པའི་
རྒྱན་ལས། ཆོས་རྗེ་ཕྱོགས་རྒྱལ་བ་རྗེས་འབྲང་དང་བཅས་པ། ང་མྱ་ངན་ལས་འདས་ནས་
ཞེས་པ་ནི་རྒྱ་དཔེ་ལ་མཆན་བུ་དཀྱུས་ལ་ཤོར་བས་མ་དག་གསུང་སྟེ་ཇོ་ཞལ་རྗེས་འབྲངས་
དང་བཅས་པ་རྣམས་སྟོན་པ་སངས་རྒྱས་པའི་ལོ་ངོ་གཉིས་པ་དེ་ཉིད་ལ་རྩ་རྒྱུད་གསུངས་
པར་བཞེད་དོ། །ཞེས་དང་། ཡང་དེ་ཉིད་ལས། འཇམ་པའི་དབྱངས་ཀྱང་ང་མྱ་ངན་ལས་
འདས་ནས་ལོ་དྲུག་བརྒྱ་ན་ཞེས་སོགས་སྒྲ་སོར་བཞག་ཅིང་། འགྲེལ་ཚིག་རྣམས་འགལ་
མེད་དུ་འཆད་ཚུལ་དེ་ལྟར་བྱས་ཏེ་རྭ་འབྲོ་སྔ་མ་རྣམས་དང་། དཔལ་ལྡན་བླ་མ་དམ་པ་དང་
པད་དཀར་ཞལ་ལུང་ལས་བཤད་པ་ལྟར་བཅོམ་ལྡན་འདས་མྱ་ངན་ལས་འདའ་ཁའི་ནག་
ཟླའི་ཉ་ལ་དུས་ཀྱི་འཁོར་ལོའི་རྩ་རྒྱུད་གསུངས་པ་ཉིད་འཐད་པར་མཐོང་ངོ་ཞེས་སོགས་
གསུངས་པས་མཚོན་དགོངས་པ་ཐ་དད་པའི་ལུང་རིགས་རྒྱས་པ་ནི་སོ་སོའི་ཡིག་འཇོག་ལས་
རྟོགས་པར་བྱའོ། །
1. ད༽ ༢༥༩ བ།
300



སྟོན་པ་ཤཱཀྱ་སེང་གེས་རྒྱུད་འདི་ཇི་ལྟར་གསུངས་པའི་ཚུལ།
གཉིས་པ་རྒྱུད་གསུངས་ཚུལ་དངོས་བཤད་པ་ལའང་གཉིས་ཏེ། གནས་དང་སྟོན་
པ་སོགས་གླེང་གཞི་མདོར་བསྟན་ཏེ་བརྗོད་པ་དང་། འགྲེལ་ཆེན་ལས་གསུངས་པ་བཞིན་དེ་
ཉིད་ཅུང་ཟད་རྒྱས་པར་འཆད་པ་ལས། དང་པོ་ནི། དེ་ཡང་སྟོན་པ་ཐུབ་པའི་དབང་པོ་ཉིད་
ཀྱིས་སྔོན་བསྐལ་པ་གྲངས་མེད་པ་ནས་བླ་མེད་བྱང་ཆུབ་མཆོག་ཏུ་ཐུགས་བསྐྱེད་ཅིང་། ལྷག་
པར་རྩོད་ལྡན་སྙིགས་མ་ལྔ་བདོའི་མི་མཇེད་འཇིག་རྟེན་གྱི་ཁམས་འདི་ཉིད་ཐུགས་རྗེ་ཆེན་
པོས་བདག་གིར་བཟུང་སྟེ་སྨོན་ལམ་ཆེན་པོ་ལྔ་བརྒྱ་ཇི་ལྟར་བཏབ་པ་དེ་ལྟར་འགྲུབ་པའི་རྒྱུ་
ཚོགས་གཉིས་ཡོངས་སུ་རྫོགས་པའི་སྟོབས་ཀྱིས་རྩོད་ལྡན་ཚེ་ལོ་བརྒྱ་པའི་དུས་སུ་འཛམ་
གླིང་ལས་ཀྱི་ས་པའི་ཡུལ་དབུས་སུ་རྡོ་རྗེ་གདན་ལ་བྱང་ཆུབ་ཤིང་གི་དབང་པོའི་དྲུང་དུ་
མངོན་པར་རྫོགས་པར་སངས་རྒྱས་ཏེ་སྡེ་སྣོད་གསུམ་དང་གསང་བ་སྔགས་ཀྱི་ཆོས་འཁོར་
དཔག་ཏུ་མེད་པ་བསྐོར་ཏེ་མཐའ་དང་མུ་མེད་པའི་གདུལ་བྱ་རྣམ་གྲོལ་གྱི་ལམ་ལ་བཀོད་
པར་མཛད་ཅིང་། སླར་ཡང་རྡོ་རྗེ་ཐེག་པའི་རྒྱུད་ཐམས་ཅད་ཀྱི་རྩེ་མོར་གྱུར་པ་མཆོག་གི་དང་
བོའི་སངས་རྒྱས་དུས་ཀྱི་འཁོར་ལོ་སོགས་སྟོན་པའི་སླད་དུ་འཕགས་པའི་ཡུལ་གྱི་ལྷོ་ཕྱོགས་
སུ་སྔོན་གྱི་དྲང་སྲོང་གིས་འབྲས་སོ་བའི་ཆར་ཕབ་པས་འབྲས་སྤུངས་སུ་གྲགས་པ། མཚོའི་
དབུས་སུ་ལྷས་བརྩིགས་པའི་བྲི་རྒྱུ་ནྱ་ཀ་ཊ་ཀ་སྟེ་དཔལ་ལྡན་འབྲས་སྤུངས་ཀྱི་མཆོད་རྟེན་
ཆེན་པོ་ཞེས་བྱ་བ་སྟེ། འདི་ལའང་གསུངས་ཚུལ་འགའ་ཞིག་ལས། དཔའ་བོ་གཙུག་ལག་
ཕྲེང་བས། སྔོན་སངས་རྒྱས་གསེར་ཐུབ་ཀྱི་བསྟན་པའི་མཇུག་ཏུ་མུ་གེ་ཆེན་པོ་བྱུང་བ་ན།
དགེ་སློང་གྲུབ་ཐོབ་གཅིག་གིས་བུམ་པ་བསྒྲུབས་པས་འབྲས་སཱ་ལུའི་ཆར་འཛམ་གླིང་ཁྱབ་
པར་བོལ་ནུབ་ཙམ་དང་ཉིན་ལམ་བཅུ་གཉིས་ཀྱི་རྒྱ་ལ་གྱང་རིམ་གསུམ་ཙམ་དང་བུམ་པའི་
སྟེང་དུ་མཆོད་རྟེན་གྱི་དབྱིབས་སུ་འབྲས་ཀྱི་རི་ཆེན་པོ་ཆགས་པའི་ཕུད་ལས་རྫུ་འཕྲུལ་ཅན་
301



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རྣམས་ཀྱིས་འབྲས་ཕྱེ་ལས་སྔ་མ་དང་ཚད་མཉམ་པའི་མཆོད་རྟེན་བཞེངས་ཞེས་སོགས་
གསུངས་སོ། །མཆོད་རྟེན་དེ་ཉིད་ཀྱི་བུམ་པའི་ཕྱི་རོལ་དུ་ཤར་དུ་ཁྱབ་འཇུག་དང་། ལྷོར་
སྨིན་དྲུག་གི་བུ་དང་། ནུབ་ཏུ་ཚངས་པ་དང་། བྱང་དུ་དབང་ཕྱུག་གིས་བཙུགས་པའི་ཀ་བ་
བདུན་བདུན་ཡོད་པས་རྒྱུ་སྐར་གྱི་དཀྱིལ་འཁོར་མཚོན་པ་སྟེ། དེ་ལྟ་བུ་མཆོད་རྟེན་ཆེན་པོ་
དེའི་ནང་གི་འོག་ཏུ་ཆོས་དབྱིངས་གསུང་གི་དབང་ཕྱུག་གི་དཀྱིལ་འཁོར་དང་། སྟེང་དུ་
དཔལ་ལྡན་རྒྱུ་སྐར་གྱི་དཀྱིལ་འཁོར་ཆེན་པོ་མངོན་པར་སྤྲོས་ཏེ་གནས་ཕུན་སུམ་ཚོགས་པ་
བདེ་བ་ཆེན་པོའི་གནས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་རྡོ་རྗེའི་སེང་གེའི་ཁྲི་ལ་
བཞུགས་ནས། སྟོན་པ་ཕུན་སུམ་ཚོགས་པ་མཉམ་མེད་ཤཱཀྱའི་དབང་པོ་ཉིད་བཅོམ་ལྡན་
འདས་དཔལ་དུས་ཀྱི་འཁོར་ལོའི་དཀྱིལ་འཁོར་གྱི་ཏིང་ངེ་འཛིན་ལ་སྙོམས་པར་ཞུགས་ནས་
དཀྱིལ་འཁོར་གྱི་བདག་པོའི་རྣམ་པར་གནས་པ་ལ། འཁོར་ཕུན་སུམ་ཚོགས་པ་དཀྱིལ་
འཁོར་ལ་བཀོད་པའི་འཁོར་སངས་རྒྱས་དང་བྱང་ཆུབ་སེམས་དཔའ་དང་། ཁྲོ་བོ་དང་ཁྲོ་མོ།
ལྷ་དང་ལྷ་མོ་སོགས་ཀྱིས་ཡོངས་སུ་བསྐོར་བ། ཞུ་བ་པོའི་འཁོར་ཕྱག་ན་རྡོ་རྗེའི་སྤྲུལ་པའི་སྐུ་
ཤམྦྷ་ལའི་ཡུལ་གྱི་རྒྱལ་པོ་ཟླ་བ་བཟང་པོས་ཤམྦྷ་ལའི་ཡུལ་ནས་རྫུ་འཕྲུལ་གྱིས་བྱོན་ཏེ་
གསོལ་བ་བཏབ་པ་ལ་བརྟེན་ནས། ཉན་པ་པོའི་འཁོར་བྱང་ཆུབ་སེམས་དཔའ་དུ་མ་དང༌།
ཤམྦྷ་ལའི་ཡུལ་ཆེན་པོ་དགུ་བཅུ་རྩ་དྲུག་གི་སྤྲུལ་པའི་རྒྱལ་པོ་དགུ་བཅུ་རྩ་དྲུག་དང་། གཞན་
ཡང་སྐལ་པ་དང་ལྡན་པའི་ལྷ་དང་མི་ལ་སོགས་པའི་གདུལ་བྱའི་ཚོགས་དཔག་ཏུ་མེད་པ་ལ་
ཆོས་ཕུན་སུམ་ཚོགས་པ་འཇིག་རྟེན་དང་འཇིག་རྟེན་ལས་འདས་པའི་དབང་བསྐུར་བ་བྱིན་
ནས་ལྷ་དང་ལྷ་མ་ཡིན་ལ་སོགས་པ་དེ་དག་ཐམས་ཅད་སངས་རྒྱས་ཉིད་དུ་ལུང་བསྟན་ཏེ་
དུས་ཀྱི་འཁོར་ལོ་རྩ་བའི་རྒྱུད་སྟོང་ཕྲག་བཅུ་གཉིས་པ་བཀའ་སྩལ་ཏོ། །
302



སྟོན་པ་ཤཱཀྱ་སེང་གེས་རྒྱུད་འདི་ཇི་ལྟར་གསུངས་པའི་ཚུལ།
གཉིས་པ་འགྲེལ་ཆེན་ལས་གསུངས་པ་བཞིན་དེ་ཉིད་ཅུང་ཟད་རྒྱས་པར་འཆད་པ་
ལ། དེ་ཡང་རྩ་བའི་རྒྱུད་ལས།
ཐམས་ཅད་མཁྱེན་པ་ཡེ་ཤེས་སྐུ། །
ཉི་མའི་སྐུ་གང་མི་ཟད་པ། ། །
དཔལ་ལྡན་པད་འདབ་རྒྱས་པའི་སྤྱན། །
སངས་རྒྱས་སེང་གེའི་ཁྲིར་བཞུགས་པ། །
ཞེས་སོགས་བསྟན་པར་མཛད་ལ། དེ་ཉིད་བསྡུས་པའི་རྒྱུད་ལས།
མས་ཅད་མཁྱེན་པ་ཡེ་ཤེས་སྐུ་དང་ཉིན་མོར་བྱེད་པའི་སྐུ་སྟེ་པདྨའི་འདབ་མ་རྒྱས་པའི་སྤྱན། །
སངས་རྒྱས་སེངྒེའི་ཁྲི་ལ་བཞུགས་པ་ལྷ་མཆོག་རྣམས་ཀྱིས་བཏུད་ལ་རྒྱལ་པོ་ཟླ་བ་བཟང་པོ་
ཡིས། །
མགོ་བོས་རབ་ཏུ་ཕྱག་འཚལ་ལག་པའི་པདྨ་སྦྱར་བ་ཡན་ལག་མཆོག་ལ་བཞག་ནས་ཞུས་པ་
ནི། །
རྣལ་འབྱོར་དཔལ་ལྡན་དུས་འཁོར་ཀ་ཕྲེང་ལྡན་པའི་ཨ་འདུས་ལ་སྟེ་མི་རྣམས་དགྲོལ་བའི་
དོན་དུ་འོ། །
ཞེས་པས་རྒྱུད་ཀྱི་རྒྱལ་པོ་འདིའི་སྟོན་པ་པོ་དང་། གནས་དང་། འཁོར་ཆེན་པོ་དང༌། གསོལ་
བ་འདེབས་པ་པོ་དང་། ཆོས་བསྟན་པ་དང༌། དགོས་པ་དང་དགོས་པའི་དགོས་པ་བཅས་
དྲུག་ཏུ་བསྟན་པ་ལས།
303



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དང་པོ་ནི། ཐམས་ཅད་མཁྱེན་པ་ཞེས་སོགས་ཡི་གེ་ཉི་ཤུ་རྩ་གསུམ་གྱིས་བསྟན་ཏེ།
དེ་ཡང་ཤེས་བྱའི་རྣམ་པ་ཐམས་ཅད་མཁྱེན་པའི་སྐུ་ནི་སྐབས་འདིར་དག་པའི་སྐུ་ཞེས་
གསུངས་ཏེ། མདོ་ལྟར་ན་ངོ་བོ་ཉིད་སྐུ་དང་། སྔགས་ལྟར་ན་ལྷན་ཅིག་སྐྱེས་པའི་སྐུ་ཞེས་
ཀྱང་བྱ་ལ། འདི་ནི་རྣམ་ཐར་སྒོ་བཞིའི་ནང་ནས་སྟོང་པ་ཉིད་དང་། རྡོ་རྗེ་བཞིའི་ནང་ནས་ཡེ་
ཤེས་རྡོ་རྗེ། རྣལ་འབྱོར་བཞིའི་ནང་ནས་ཐབས་ཤེས་རྣམ་པར་དག་པའི་རྣལ་འབྱོར་རོ། །
གཉིས་སུ་མེད་པའི་ཡེ་ཤེས་སྐུ་ནི་ཆོས་ཀྱི་སྐུ་དང་། མཚན་མ་མེད་པའི་རྣམ་པར་ཐར་པས་
ཡོངས་སུ་དག་པ། ཐུགས་རྡོ་རྗེ། ཆོས་ཀྱི་རྣལ་འབྱོར་མཐར་ཕྱིན་པའོ། །མི་ཤེས་པའི་མུན་པ་
ཐམས་ཅད་འཇོམས་པ། ཉིན་མོར་བྱེད་པའི་སྐུ་ཉིད་ཀྱང་བྱ་སྟེ། འདི་ནི་གདུལ་བྱ་རྣམས་ལ་
ཆོས་ཀྱི་ལོངས་སྤྱོད་རྫོགས་པར་མཛད་པའི་ལོངས་སྐུ་དང༌། སྨོན་པ་མེད་པའི་རྣམ་ཐར་ལ་
གནས་པ། གསུང་རྡོ་རྗེ་སྔགས་ཀྱི་རྣལ་འབྱོར་རོ། །པདྨའི་འདབ་མ་རྒྱས་པའི་སྤྱན་མངའ་
བའི་སྐུ་ནི། འགྲོ་བའི་དོན་ལ་ཡེ་ཤེས་ཀྱི་གཟིགས་པ་འཇུག་པའི་སྤྲུལ་པའི་སྐུ་འདུས་མ་བྱས་
པའི་རྣམ་པར་ཐར་པ་ལ་གནས་པ། སྐུ་རྡོ་རྗེ་དབྱིབས་ཀྱི་རྣལ་འབྱོར་ཡང་དག་པ་དང་ལྡན་པ་
སྟེ་སྐུ་བཞི་དང་ལྡན་པའི་སངས་རྒྱས་ནི་སྟོན་པ་པོ་ཡིན་ནོ། །འདིར་ལ་ལ་དག་གིས་འདི་སྙམ་
སྟེ། ཐམས་ཅད་མཁྱེན་པ་གང་ཡིན་པ་དེ་ཉིད་སངས་རྒྱས་མ་ཡིན་ནམ། དེས་ན་མིང་གཉིས་
ཟློས་སོ་ཞེ་ན། ཐམས་ཅད་མཁྱེན་པ་དེ་སངས་རྒྱས་ཡིན་ཡང་། བྱིས་པའི་སྐྱེ་བོ་རྣམས་ཀྱིས་
ཁྱབ་འཇུག་དང་དྲག་པོ་ལ་སོགས་པ་ཐམས་ཅད་མཁྱེན་པར་འའདོད་པ་བསལ་བའི་སླད་དུ་
ཐམས་ཅད་མཁྱེན་པ་ནི་སངས་རྒྱས་བཅོམ་ལྡན་འདས་ཉིད་དོ་ཞེས་བརྗོད་པ་སྟེ། འཇིག་
རྟེན་འདིར་སེམས་ཅད་ཐམས་ཅད་ཀྱི་སྐད་ཀྱིས་ཆོས་སྟོན་པའི་ཐམས་ཅད་མཁྱེན་པ་ཉིད་
འཁོར་བའི་ཕ་རོལ་ཏུ་སོན་པ་ཡིན་ལ། ཁྱབ་འཇུག་ལ་སོགས་པ་འཁོར་བ་འདིར་ལྷའི་སྐྱེ་
304



སྟོན་པ་ཤཱཀྱ་སེང་གེས་རྒྱུད་འདི་ཇི་ལྟར་གསུངས་པའི་ཚུལ།
བར་སྐྱེས་ཤིང་སྐད་ཉི་ཚེ་བས་དོན་ཉི་ཚེ་བ་སྟོན་པ་ཙམ་སྟེ། ཐམས་ཅད་མཁྱེན་པ་མ་ཡིན་
ནོ། །ཡང་ཐམས་ཅད་མཁྱེན་པ་གང་ཡིན་པ་དེ་ནི་ཡེ་ཤེས་ཀྱི་སྐུ་མ་ཡིན་ནམ་ཞེ་ན། བདེན་
མོད་ཀྱང་། ཉན་ཐོས་དང་རང་སངས་རྒྱས་ལ་ཡང་སྐབས་འགར་སངས་རྒྱས་ཀྱི་སྒྲ་འཇུག་པ་
ཡོད་ཀྱང་། དེ་དག་ལམ་གྱི་ལྷག་མ་དང་བཅས་བཞིན་ཞི་བ་ཕྱོགས་གཅིག་པའི་མྱ་ངན་ལས་
འདས་པ་ཐོབ་པ་ཡིན་ལ། སངས་རྒྱས་བཅོམ་ལྡན་འདས་ནི་ལྷག་མ་མེད་པའི་རྣམ་གྲོལ་གྱི་
འབྲས་བུ་ཡེ་ཤེས་ཀྱི་སྐུ་མངོན་དུ་མཛད་པ་ཤེས་པར་བྱ་བའི་ཕྱིར། ཐམས་ཅད་མཁྱེན་པ་ཡེ་
ཤེས་ཀྱི་སྐུ་ཅན་སངས་རྒྱས་ཞེས་གསུངས་ཏེ་དོན་ལ་མི་ཟློས་སོ། །ཡེ་ཤེས་ཀྱི་སྐུ་གང་ཡིན་པ་
མི་ཤེས་པའི་མུན་པ་འཇོམས་པ་ཉིན་མོར་བྱེད་པའི་སྐུ་མ་ཡིན་ནམ། དེ་ལྟར་ཟློས་པ་ཅི་ལ་
གསུངས་ཞེ་ན། དེ་ཡིན་མོད་ཀྱི་སངས་རྒྱས་པའི་གྲུབ་པའི་མཐའ་རྣམ་རིག་སྨྲ་བ་དག་གིས་
སངས་རྒྱས་ཀྱང་རྣམ་པར་ཤེས་པ་ལས་མ་འདས་པ་སྨྲ་བ་བསལ་བའི་ཕྱིར། ཡེ་ཤེས་ཀྱི་སྐུ་
ཉིན་མོར་བྱེད་པའི་སྐུ་རྣམ་པར་ཤེས་པའི་ཆོས་ཉིད་ལས་འདས་པ། ཡང་དག་པར་རྫོགས་
པའི་སངས་རྒྱས་ཞེས་བསྟན་ཏེ། རྣམ་རིག་སྨྲ་བ་རྣམས་ནི་རྣམ་པར་ཤེས་པའི་ཆོས་ལ་གནས་
པ་ཡིན་ལ། ཡང་དག་པར་རྫོགས་པའི་སངས་རྒྱས་ནི་གཟུང་འཛིན་གྱི་རྣམ་རྟོག་མཐའ་དག་
དང་བྲལ་བཞིན་ཡེ་ཤེས་ཀྱི་སྐུའི་གསུང་གི་འོད་ཟེར་གྱི་སྣང་བས་གདུལ་བྱ་མཐའ་དག་གི་མི་
ཤེས་པའི་མུན་པ་སེལ་བ་ཉིན་མོར་བྱེད་པའི་སྐུ་ཡིན་པས་ན། རྣམ་པར་ཤེས་པའི་ཆོས་ཉིད་
ལས་འདས་པའི་ཕྱིར་ཏེ། དེ་ལྟར་ཡང་མཚན་ཡང་དག་པར་བརྗོད་པའི་སོ་སོར་རྟོགས་པའི་
ཡེ་ཤེས་ལ་བསྟོད་པའི་ཚིགས་བཅད་ཉེར་གསུམ་པས་གསུངས་པ།
རྣམ་པར་ཤེས་པའི་ཆོས་ཉིད་འདས། །
ཡེ་ཤེས་གཉིས་མེད་ཚུལ་འཆང་བ། །
305



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རྣམ་པར་རྟོག་མེད་ལྷུན་གྱིས་གྲུབ། །
དུས་གསུམ་སངས་རྒྱས་སྐུ་འཆང་བ། །
ཞེས་གསུངས་པའི་ཕྱིར་རོ། །ཡང་འགའ་ཞིག་གིས་རྒྱུད་ཀྱི་བརྗོད་བྱ་ཡེ་ཤེས་ཀྱི་སྐུ་དེ་ནི་རྡུལ་
ཕྲ་རབ་འདུས་པའི་གཟུགས་ཅན་མ་ཡིན་ལ། པདྨའི་འདབ་མ་རྒྱས་པའི་སྤྱན་གཟུགས་ཅན་
མིན་ནམ་སྙམ་དུ་སེམས་ནི། འདིར་ངེས་པའི་དོན་དུ་པདྨའི་སྒྲས་ནམ་མཁའི་ཁམས་ལ་
བརྗོད་དེ། པདྨ་ནམ་མཁའི་ཁམས་དེ་ལ་པདྨའི་འདབ་མ་རྣམས་བཞིན་དུ་རིགས་བརྒྱ་རིང་
བའི་ངོ་བོ་ཉིད་ཀྱིས་གནས་པའི་སེམས་ཅན་རྣམས་སོ། །པདྨའི་འདབ་མ་དེ་དག་གི་མཐའ་
ཇི་སྲིད་པར་བཅོམ་ལྡན་འདས་གང་གི་སྤྱན་བརྒྱ་རྒྱས་པ་དེ་ནི་པདྨའི་འདབ་མ་རྒྱས་པའི་སྤྱན་
ནོ། །འདིར་བཅོམ་ལྡན་འདས་ཀྱིས་མཚན་ཡང་དག་པར་བརྗོད་པའི་མེ་ལོང་ལྟ་བུའི་ཡེ་
ཤེས་ལ་བསྟོད་པ་ལས་ཚིགས་སུ་བཅད་པ་དྲུག་པས་གསུངས་པ།
རྡོ་རྗེ་འབར་བ་མིག་མི་བཟང་། །
སྐྲ་ཡང་རྡོ་རྗེ་འབར་བ་སྟེ། །
རྡོ་རྗེ་འབེབས་པ་འབེབས་པ་ཆེ། །
མིག་བརྒྱ་པ་སྟེ་རྡོ་རྗེའི་མིག །
ཅེས་སོ། །དེ་ཡང་བརྒྱ་ནི་མང་པོའི་དོན་དང་། རིང་བ་ཞེས་པ་སངས་རྒྱས་ཀྱི་འབྲས་བུ་ལ་ཉེ་
བར་མ་གྱུར་པའི་སེམས་ཅན་རྣམས་ཀྱི་དོན་ནོ། །དེའི་ཕྱིར་ཡེ་ཤེས་ཀྱི་སྐུ་ལ་གཟུགས་རང་
མཚན་དུ་གྲུབ་པ་མེད་ཀྱང་། ཡེ་ཤེས་རྣམ་པ་ཐམས་ཅད་པའི་དབང་ལས་གདུལ་བྱའི་ངོར་
སྤྲུལ་པའི་གཟུགས་བརྙན་སྣ་ཚོགས་སུ་སྣང་བ་པདྨའི་འདབ་མ་རྒྱས་པ་ལྟ་བུའི་སྤྱན་སོགས་
306



སྟོན་པ་ཤཱཀྱ་སེང་གེས་རྒྱུད་འདི་ཇི་ལྟར་གསུངས་པའི་ཚུལ།
མཚན་དཔེ་མངའ་བ་ནི་ཀུན་རྫོབ་ཏུ་གདུལ་བྱའི་བསམ་པའི་དབང་ལས་སོ། །
གཉིས་པ་གནས་ཕུན་སུམ་ཚོགས་པ་ནི། སེངྒེའི་ཁྲི་ལ་བཞུགས་ཞེས་པས་བསྟན་
ཏེ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་དབུས་སུ་རྡོ་རྗེ་སེངྒེའི་ཁྲི་ལ་བཞུགས་པ་ཞེས་
པས། གང་དུ་བཞུགས་པའི་གནས་བསྟན་ཏེ། སེངྒེའི་ཁྲི་ནི་མཁའ་ཁམས་ཡིན་ལ། རྣམ་པའི་
ཚུལ་དུ་ཟླ་ཉི་དུས་མེའི་གདན་ལ་བཞུགས་པའོ། །དེ་ལྟར་ཡང་རྩ་བའི་རྒྱུད་ལས།
ཨེ་གསང་མཁའ་ཁམས་བྷ་ག་འམ། །
ཆོས་འབྱུང་ཆུ་སྐྱེས་སེངྒེའི་ཁྲིར། །
བཞུགས་པའི་རྡོ་རྗེ་ཅན་ཝཾ་དང་། །
རྡོ་རྗེ་ཅན་དང་རྡོ་རྗེ་སེམས། །
རྡོ་རྗེ་འཇིགས་བྱེད་དབང་ཕྱུག་དང་། །
ཧེ་རུ་ཀ་དང་དུས་འཁོར་དང་། །
དང་པོའི་སངས་རྒྱས་ལ་སོགས་མཚན། །
སྣ་ཚོགས་ཡུལ་གྱི་མིང་རྣམས་ཀྱིས། །
རྒྱུད་གཞན་དག་ཏུ་བདག་གིས་བརྗོད། །
སྣ་ཚོགས་སེམས་ཅན་བསམ་པས་ཀྱང་། །
རྟེན་གྱི་མཚན་ཉིད་གནས་དང་ནི། །
བརྟེན་པ་དག་ཀྱང་བདག་གིས་བརྗོད། །
ཀུན་མཁྱེན་སྟོན་པ་རྡོ་རྗེ་འཛིན། །
307



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སངས་རྒྱས་སེངྒེའི་ཁྲི་ལ་བཞུགས། །
ཟླ་བཟང་ཁྱེད་ཀྱིས་གསོལ་བཏབ་པ། །
དུས་ཀྱི་འཁོར་ལོའི་སྟོན་པ་པོ། །
ཞེས་གསུངས་སོ། །འདིར་ཡང་འགའ་ཞིག་འདི་སྙམ་དུ། རྒྱུད་རྣམས་སུ་འདི་སྐད་བདག་
གིས་ཐོས་པ་ཞེས་སོགས་ཀྱིས་གླེང་གཞི་བསྟན་ཅིང་། དེ་ཡང་འདི་སྐད་ཅེས་པའི་ཚིག་ཨེ་ཝཾ་
ཐབས་ཤེས་ཀྱི་ཡི་གེ་ཐོག་མར་སྨོས་པས་ཐབས་ཤེས་ཟུང་འཇུག་གི་རྣལ་འབྱོར་མཚོན་པ་
དང༌། བཅོམ་ལྡན་འདས་རྡོ་རྗེ་བཙུན་མོའི་བྷ་ག་ལ་བཞུགས་ཞེས་སོགས་ཀྱིས་ཀྱང་དེ་
བཞིན་དུ་སྟོན་པ་ཡིན་ན། འདིར་དེ་ལྟ་བུ་མི་སྟོན་པར། ཐོག་མ་ནས་ཐམས་ཅད་མཁྱེན་པ་
སོགས་ནས་སེངྒེའི་ཁྲི་ལ་བཞུགས་ཞེས་བཤད་པས། འདི་སངས་རྒྱས་ཀྱིས་གསུངས་པ་མ་
ཡིན་ནོ་སྙམ་དུ་སེམས་པ་ནི་ཉི་ཚེ་བའི་བློ་ཅན་ཚིག་ཙམ་ལ་རྟོན་པ་དག་གི་བསམ་པ་ནི་འབྲས་
བུ་མེད་པ་སྟེ། ཅིའི་ཕྱིར་ན། དེ་བཞིན་གཤེགས་པས་ཆོས་སྟོན་པ་ནི་གདུལ་བྱའི་བསམ་པ་
དང་མཐུན་པར་ཡུལ་སྣ་ཚོགས་ཀྱི་སྐད་དང་། དོན་ལ་རྟོན་པའི་ཚིག་སྣ་ཚོགས་ཀྱི་སྒོ་ནས་
སྟོན་གྱི། ཉི་ཚེ་བ་མ་ཡིན་ནོ། །དེའི་ཕྱིར་ལེགས་སྦྱར་གྱི་སྐད་དུ་གསུངས་པ་ཕལ་མོ་ཆེ་ལ་
འདི་སྐད་བདག་གིས་ཐོས་པ་ཞེས་སྦྱར་བ་ཡོད་པ་བདེན་ཏེ། གསང་བ་འདུས་པའི་རྩ་རྒྱུད་དུ།
འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་དེ་བཞིན་གཤེགས་པ་སྐུ་
དང་གསུང་དང་ཐུགས་རྡོ་རྗེ་བཙུན་མོའི་བྷ་ག་རྣམས་ལ་བཞུགས་ཏེ་ཞེས་གནས་ངེས་པར་
གསུངས་སོ། །དེ་བཞིན་དུ་སྒྱུ་འཕྲུལ་དྲྭ་བ་ལས་ཀྱང་། འདི་སྐད་བདག་གིས་ཐོས་པ་ཞེས་
གསུངས་སོ། །དེ་དང་འདྲ་བར་རྩ་རྒྱུད་གཞན་དང་དེ་དག་གི་བསྡུས་རྒྱུད་རྣམས་ལའང་དེ་
ལྟར་བཞུགས་པའི་གནས་བསྟན་པ་ཡོད་དོ། །དུས་ཀྱི་འཁོར་ལོའི་རྩ་རྒྱུད་ལས། ཐམས་ཅད་
308



སྟོན་པ་ཤཱཀྱ་སེང་གེས་རྒྱུད་འདི་ཇི་ལྟར་གསུངས་པའི་ཚུལ།
མཁྱེན་པ་སོགས་ནས་སེངྒེའི་ཁྲི་ལ་བཞུགས་ཞེས་པས་གནས་ངེས་པར་བསྟན་པ་གསུངས་
ལ། བསྡུས་པའི་རྒྱུད་འདིར་ཡང་དེ་བཞིན་དུ་གསུངས་སོ། །ཡང་འཇིགས་བྱེད་ཀྱི་རྒྱུད་རྒྱས་
བ་རྣལ་འབྱོར་རྗེས་སུ་རིག་པ་སྟོང་ཕྲག་སུམ་ཅུ་རྩ་དྲུག་པ་ལས།
རྡོ་རྗེ་མཁའ་འགྲོའི་པདྨར་གནས། །
ལྷག་པའི་ལྷ་ནི་གཅིག་པོ་འདི། ། །
ལྷན་སྐྱེས་དགའ་བའི་གཟུགས་ཀྱིས་ནི། །
སྲིད་གསུམ་བདག་ཉིད་དག་ལ་གནས། །
ཞེས་སོགས་ཀྱིས་གནས་ངེས་པ་བསྟན་པར་མཛད་ལ། དེ་བཞིན་དུ་བདེ་མཆོག་གི་རྒྱུད་རྒྱས་
པ་མངོན་པར་བརྗོད་པ་འབུམ་པ་ལས་ཀྱང་།
ཕོ་ཉ་ཀུན་གྱི་གསང་བ་ལ། །
སེམས་དཔའ་ཀུན་གྱི་བདག་ཉིད་གནས། །
སེམས་དཔའ་ཕོ་ཉ་ཀུན་རང་བཞིན། །
རྡོ་རྗེ་སེམས་དཔའ་བདེ་བ་ཆེ། །
ཞེས་པ་ལ་སོགས་པས་གནས་ངེས་པ་བསྟན་པ་ཡིན་ལ། དེའི་ཕྱིར་འདི་སྐད་བདག་གིས་
ཐོས་པའི་ཚིག་འདི་འབའ་ཞིག་གིས་རྒྱུད་ཐམས་ཅད་ཀྱི་གནས་ངེས་པར་སྟོན་དགོས་པར་
འདོད་པ་ནི་ཉི་ཚེ་བའི་བློ་གྲོས་རྒྱ་ཆུང་བར་གྱུར་པ་སྟེ། སེམས་ཅན་ཐམས་ཅད་ཀྱི་སྐད་ཀྱི་
རང་བཞིན་དུ་ཆོས་སྟོན་པ་གང་ཞིག་ཐམས་ཅད་མཁྱེན་པའི་རྣམ་པ་ཐམས་ཅད་པའི་སྐད་
དབྱངས་བསམ་གྱིས་མི་ཁྱབ་པ་མེད་པར་ལེགས་སྦྱར་འབའ་ཞིག་གིས་ཆོས་སྟོན་པ་ཡིན་ན་
309



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སངས་རྒྱས་ཀྱང་ཡུལ་འགའ་ཞིག་གི་སྟོན་པ་ཉི་ཚེ་བ་དང་། སྐད་འབའ་ཞིག་པ་སྨྲ་བའི་ཉི་ཚེ་
བར་འགྱུར་རོ། །དེ་ལྟ་ནའང་འཕགས་པའི་ཡུལ་དུ་སྒྲ་སྨྲ་བའི་མུ་སྟེགས་པ་མངོན་པའི་ང་
རྒྱལ་དང་ལྡན་པ་རྣམས་མཐོང་ནས་ཇི་ལྟར་བྲམ་ཟེ་དང་། ཁྱབ་འཇུག་པ་དང་། ཞི་བ་པ་ལ་
སོགས་ཀྱི་འདོད་པའི་ལྷ་ཚངས་པ་དང༌། ཁྱབ་འཇུག་དྲག་པོ་སོགས་ལེགས་སྦྱར་སྨྲ་བ་པོ་
ཡིན་པ་དེ་བཞིན་དུ། བདག་ཅག་ནང་པ་རྣམས་ཀྱི་འདོད་པའི་ལྷ་སངས་རྒྱས་དང་བྱང་ཆུབ་
སེམས་དཔའ་རྣམས་ལེགས་པར་སྦྱར་བ་སྨྲ་བ་པོ་ཡིན་ནོ་ཞེས་སངས་རྒྱས་པ་བྱིས་པའི་བློ་
ཅན་རྣམས་ཀྱི་བསམ་པ་སྟེ། འདིར་སངས་རྒྱས་བྱང་ཆུབ་སེམས་དཔའ་རྣམས་ནི་ལྷའི་སྐྱེ་བ་
དང་འབྲེལ་བའི་ལུས་ཉི་ཚེ་བ་དང་། ལེགས་སྦྱར་ཀྱི་སྐད་ཉི་ཚེ་བ་འབའ་ཞིག་སྨྲ་བ་པོ་མ་
ཡིན་ཏེ། གདུལ་བར་བྱ་བའི་སེམས་ཅན་གྱི་དབང་གིས་སྐུ་རྣམ་པ་ཐམས་ཅད་པ་དང༌།
སེམས་ཅན་ཐམས་ཅད་ཀྱི་སྐད་དུ་ཆོས་སྟོན་པ་དང་། ཆོས་དེ་ཡང་དག་པར་སྡུད་པ་པོ་ཡིན་
ནོ། །དེ་བས་ན་སངས་རྒྱས་ཚད་མེད་པ་དང་། དེ་བཞིན་དུ་ཆོས་དང་དགེ་འདུན་ཡང་ཚད་
མེད་པར་དེ་བཞིན་གཤེགས་པས་གསུངས་པ་འདིའི་ཕྱིར། གདུལ་བྱའི་དབང་གིས་གནས་
གཅིག་ཏུ་ངེས་པ་མེད་ལ། གསོལ་བ་འདེབས་པ་པོ་ཡང་ཉན་ཐོས་ཀྱི་དགེ་འདུན་ལ་སོགས་
པ་གཅིག་ཏུ་ངེས་པ་མེད་པ་དང་། སྐད་ཀྱང་སེམས་ཅན་མཐའ་ཡས་པའི་སྐད་དུ་སྟོན་གྱི་
ལེགས་སྦྱར་འབའ་ཞིག་གིས་མ་ཡིན་ནོ། །དེ་ལྟར་ཡང་སྡེ་སྣོད་གསུམ་ལ་སོགས་པ་ཡང་།
མ་ག་དྷཱ་དང་། ཙམ་པ་ཀ་དང་། སུ་རམྨའི་ཡུལ་སོགས་ཀྱི་སྐད་མི་འདྲ་བ་ཐ་དད་དུ་མས་
བསྟན་པ་ཡིན་གྱི་སྐད་གཅིག་ཁོ་ནས་མ་ཡིན་ནོ། །གང་གི་ཕྱིར་སྐད་ཉི་ཚེ་བ་འབའ་ཞིག་
གིས་ཆོས་སྟོན་ན་ཐམས་ཅད་མཁྱེན་པ་མ་ཡིན་པར་འགྱུར་ལ། འདི་ལྟར་སེམས་ཅན་གྱི་
ཁམས་མཐའ་ཡས་པ་མཐའ་ཡས་པའི་སྐད་དུ་ཅིག་ཅར་ཆོས་སྟོན་པ་དེ་ནི་སྟོན་པ་པོ་ཐམས་
310



སྟོན་པ་ཤཱཀྱ་སེང་གེས་རྒྱུད་འདི་ཇི་ལྟར་གསུངས་པའི་ཚུལ།
ཅད་མཁྱེན་པ་ཉིད་ཡིན་ནོ། །དེའི་ཕྱིར་བཅོམ་ལྡན་འདས་ཀྱིས་ཆོས་གསུངས་པ་ནི་སེམས་
ཅན་ཐམས་ཅད་ལ་ཕན་པའི་ཕྱིར་དོན་ལ་རྟོན་པའི་སྒོ་ནས་སྐད་སྣ་ཚོགས་ཀྱིས་སྟོན་ཅིང་།
གདུལ་བྱའི་བསམ་པ་དང་མཐུན་པར་ཟབ་པ་དང་རྒྱ་ཆེ་བའི་ཚུལ་སྣ་ཚོགས་སུ་སྟོན་པ་ཡིན་
ལ། ཕྱི་རོལ་པའི་བྲམ་ཟེའི་རིགས་ཀྱི་ང་རྒྱལ་དང་ལྡན་པ་རྣམས་འདི་སྐད་སྨྲ་སྟེ། རིག་བྱེད་
བཞི་བྲམ་ཟེ་དང་རྒྱལ་རིགས་དག་གིས་བཀླག་པར་བྱའི། རྗེ་རིགས་དང་དམངས་རིགས་
སོགས་ཀྱིས་མ་ཡིན་ནོ། །དེ་བཞིན་དུ་གླུ་དང་། གྲུབ་པའི་མཐའ་དང་། སྔོན་གྱི་རབས་ཀྱི་
ཆོས་རྣམས་བྲམ་ཟེའི་ཁ་ལས་བྲམ་ཟེ་དང་རྒྱལ་རིགས་དང་རྗེ་རིགས་དང་དམངས་རིགས་ཏེ་
རིགས་བཞི་པོས་མཉན་པར་བྱའི། རབ་ཏུ་བྱུང་བ་འཛིན་པ་མེད་པས་ཉ་བ་སོགས་གདོལ་བ་
རྣམས་ཀྱིས་མ་ཡིན་ནོ་ཞེས་བཤད་པས། དེ་དག་གི་ཆོས་ནི་ཁ་ཅིག་ལ་བཀག་པའི་ཕྱིར་
སེམས་ཅན་ཐམས་ཅད་ལ་ཕན་པར་བྱེད་པ་མ་ཡིན་ནོ། །སྒྲ་གཅིག་པུ་ལེགས་པར་སྦྱར་བ་
བྱས་ན་མཐོ་རིས་སུ་འདོད་པ་འཇོའོ་ཞེས་ལོག་པའི་ང་རྒྱལ་ཅན་རྣམས་ཀྱི་བསམ་པའོ། །དེ་
ཡང་དེ་དག་གིས། གལ་ཏེ་རིག་བྱེད་དང་རྟོག་གེ་ལ་སོགས་པའི་བསྟན་བཅོས་འདི་རྣམས་
དམངས་རིགས་སོགས་མི་ཐམས་ཅད་ཀྱིས་ཤེས་པར་གྱུར་ན། རིགས་པ་དང་ཆོས་དང་ཡེ་
ཤེས་ཐུན་མོང་དུ་གྱུར་ནས་བྲམ་ཟེ་རྣམས་ལ་སུ་ཞིག་གུས་པར་འགྱུར་སྙམ་དུ་རྫ་ས་ལ་ཆགས་
པའི་དྲང་སྲོང་གདུག་པ་ཅན་རྣམས་ཀྱིས། གླུ་དང་གྲུབ་མཐའ་སྔོན་གྱི་རབས་ལ་སོགས་པའི་
ཆོས་རྣམས་ལེགས་པར་སྦྱར་བའི་སྐད་ཀྱིས་གླེགས་བམ་ལ་བྲིས་ཤིང༌། རིག་བྱེད་ཀྱང་ཁ་
ཐོན་གྱིས་བཀླག་པར་བྱའོ་ཞེས་པའི་ངེས་པ་བྱས་པ་ཀུན་གྱིས་ཤེས་པར་མི་སྟོན་པའི་བསམ་
པས་བྱིས་པའི་སྐྱེ་བོ་རྣམས་རྨོངས་པ་ཆེན་པོ་བསྐྱེད་པར་བྱེད་པ་སྟེ། དེ་ཡང་སྔོན་གྱི་དུས་སུ་
རིག་བྱེད་སོགས་གླེགས་བམ་ལ་བྲིས་པར་མ་གྱུར་པའི་ཚེ་ན་སྡོམ་བརྩོན་རྣམས་ཀྱི་ཁ་ལ་
311



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
གནས་སོ། །དེ་ནས་སྙིགས་མའི་དུས་ཀྱི་དབང་གིས་མི་རྣམས་ཤེས་རབ་དམན་པའི་ཕྱིར་
སྡོམ་བརྩོན་རྣམས་ཀྱིས་གླེགས་བམ་ལ་བྲིས་སོ་ཞེས་བརྗོད་དོ། །དེ་ལྟ་བས་ན་ཕྱི་རོལ་པའི་
བསྟན་བཅོས་སེམས་ཅན་ཀུན་ལ་སྙོམས་པའི་བརྩེ་བ་སྤང་བ། འཁོར་བའི་སྡུག་བསྔལ་སྟེར་
བར་བྱེད་པ་ལོག་པའི་ང་རྒྱལ་བསྐྱེད་ཅིང་། རིགས་སུ་སྨྲ་བས་མངོན་པར་ཁེངས་པར་བྱེད་པ་
དག་ལ་སངས་རྒྱས་པ་རྣམས་རྗེས་སུ་ཡི་རངས་པར་མི་བྱའོ། །ཁམས་གསུམ་འདིར་ཐམས་
ཅད་མཁྱེན་པས་སྐད་ཐམས་ཅད་དུ་ཆོས་བསྟན་ཅིང་སྡུད་པར་བྱེད་པ་རྣམས་ཀྱིས་སེམས་
ཅན་སྣ་ཚོགས་པའི་སྐད་ཀྱིས་གླེགས་བམ་ལ་བྲིས་པ། རིག་བྱེད་ལ་སོགས་པ་འཇིག་རྟེན་
པའི་དོན་ཀྱང་སྟོན་ལ། ངེས་པར་འབྱུང་བ་ཐེག་པ་གསུམ་གྱིས་དོན་སྟོན་པ། འཇིག་རྟེན་
ཀུན་རྫོབ་ཀྱི་བདེན་པ་དང༌། དོན་དམ་པའི་བདེན་པ་གཉིས་བསྟན་པ་འདི་ཉིད་རིས་སུ་མ་
ཆད་པའི་སེམས་ཅན་ཐམས་ཅད་ཀྱིས་མཉན་པ་དང་བརྗོད་པའི་སླད་དུ་སྟེ། དེ་ལ་མོས་པའི་
སེམས་ཅན་རྣམས་ཀྱིས་ཐམས་ཅད་མཁྱེན་པས་བསྟན་པའི་ཆོས་ཀྱི་ཕུང་པོ་བརྒྱད་ཁྲི་བཞི་
སྟོང་འཇིག་རྟེན་དང་འཇིག་རྟེན་ལས་འདས་པའི་དོན་སྟོན་པར་བྱེད་པ་དེ་དག་ཉན་པར་
བྱེད། ཀློག་པར་བྱེད། ཁ་ཐོན་དུ་འདོན་པར་བྱེད། གཞན་དག་ལ་རྒྱ་ཆེར་ཡང་དག་པར་རབ་
ཏུ་སྟོན་པར་བྱེད། རབ་ཏུ་གནས་པར་བྱེད། མེ་ཏོག་སྣ་ཚོགས་དང་། སྤོས་སྣ་ཚོགས་དང༌།
དྲི་དང་ཕྱེ་མ། གོས་དང་རིན་པོ་ཆེའི་རྒྱན་ལ་སོགས་པ་སྣ་ཚོགས་ཀྱིས་མཆོད་པར་བྱེད།
མཆོད་པར་བྱས་ནས་ཡན་ལག་ལྔས་ཕྱག་འཚལ་བར་བྱེད་དོ། །དེ་ལྟར་ཐམས་ཅད་མཁྱེན་
པས་བསྟན་པའི་ཆོས་གཞན་ལ་ཕན་པར་བྱེད་པ་དེ་དག་ནི་སེམས་ཅན་སོ་སོའི་མོས་པའི་
དབང་གིས་གཞན་ལ་ཕན་པར་བྱེད་པའི་སླད་དུ་དེ་བཞིན་གཤེགས་པས་རིགས་དང་རིགས་
མ་ཡིན་པའི་དབང་གིས་འགའ་ཞིག་ལ་སྒྲུབ་པ་དང་། འགའ་ཞིག་ལ་བཀག་པ་མེད་དེ། ད་
342



སྟོན་པ་ཤཱཀྱ་སེང་གེས་རྒྱུད་འདི་ཇི་ལྟར་གསུངས་པའི་ཚུལ།
ལྟ་ཡང་མ་ནུབ་པར་གནས་སོ། །རེ་ཞིག་ཡུལ་གྱི་ཁྱད་པར་གཞན་དང་གཞན་མང་པོ་ལྟ་ཞོག་
གི དེ་བཞིན་གཤེགས་པ་མངོན་པར་སངས་རྒྱས་པ་འཕགས་པའི་ཡུལ་འདིར། བཅོམ་ལྡན་
འདས་ཡོངས་སུ་མྱ་ངན་ལས་འདས་པར་གྱུར་པ་ན། སྡུད་པར་བྱེད་པ་དག་གིས་ཐེག་པ་
གསུམ་གླེགས་བམ་ལ་བྲིས་ཏེ་དེ་བཞིན་གཤེགས་པའི་ངེས་པས་སྡེ་སྣོད་གསུམ་མ་ག་དྷའི་
སྐད་ཀྱིས་བྲིས་སོ། །མདོ་སྡེ་ནི་སིནྡྷའི་སྐད་ཀྱིས་སོ། །ཕ་རོལ་ཏུ་ཕྱིན་པའི་ཚུལ་དང་སྔགས་
ཀྱི་ཚུལ་ནི་ལེགས་པར་སྦྱར་བའི་སྐད་ཀྱིས་སོ། །རྒྱུད་དང་རྒྱུད་གཞན་དག་ནི་ལེགས་སྦྱར་
དང་། ཐ་མལ་པ་དང་། ཟུར་ཆག་དང་། ལེགས་པར་སྦྱར་བ་མ་ཡིན་པ་རི་ཁྲོད་པ་ལ་སོགས་
པའི་སྐད་ཀྱིས་ཏེ། དེ་ལྟར་ཐམས་ཅད་མཁྱེན་པས་བསྟན་པའི་ཆོས་རྣམས་སྡུད་པར་བྱེད་པ་
པོ་དག་གིས་བྲིས་སོ། །དེ་བཞིན་དུ་བོད་ཀྱི་ཡུལ་དུ་ཐེག་པ་གསུམ་པོ་བོད་ཀྱི་སྐད་ཀྱིས་བྲིས་
ཏེ། རྒྱ་ནག་ཏུ་རྒྱ་ནག་གི་སྐད་ཀྱིས་སོ། །རྒྱ་ནག་ཆེན་པོར་རྒྱ་ནག་ཆེན་པོའི་སྐད་ཀྱིས་སོ། །
མདོར་ན་ཐེག་པ་གསུམ་དང་། ཐེག་པ་ཆེན་པོ་གསང་སྔགས་རྒྱུ་དང་འབྲས་བུའི་བདག་ཉིད་
རྣམས་སྡུད་པར་བྱེད་པ་པོ་སྣ་ཚོགས་ཀྱིས་སེམས་ཅན་རྣམས་གདུལ་བར་བྱ་བའི་དོན་དུ་
ཡུལ་སྣ་ཚོགས་ཀྱི་སྐད་ཀྱིས་བྲིས་པ་ཡིན་ནོ། །དེ་ལྟ་བུ་ལུང་དང་རིགས་པ་འདིས་དཔྱད་ན་
སངས་རྒྱས་བཅོམ་ལྡན་འདས་ནི་ཐམས་ཅད་མཁྱེན་པའི་སྐད་ཀྱིས་ཆོས་སྟོན་པ་ཡིན་གྱི།
ཁྱབ་འཇུག་དང་དྲག་པོ་ལ་སོགས་པ་གཞན་ནི་མ་ཡིན་ནོ། །ཅི་སྟེ་ཁྱབ་འཇུག་ལ་སོགས་པའི་
ནང་ན་ཡོན་ཏན་འདི་དག་ཡོངས་སུ་རྫོགས་པ་འགའ་ཞིག་ཡོད་ན། དེ་ཡང་བདག་ཅག་གིས་
རྣམ་པ་ཐམས་ཅད་དུ་ཕྱག་དང་མཆོད་པ་བཀུར་བར་བྱ་བ་ཡིན་ནོ། །དེ་ཡང་འགྲེལ་ཆེན་གྱི་
མདོར་བསྡུས་དང་པོ་ལས།
ཀུན་མཁྱེན་ལམ་སྟོན་གཉེར་བ་རྣམས་ལ་སྒྲ་དང་སྒྲ་མིན་རྣམ་དཔྱད་ཆེན་པོ་མེད། །
313



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སྣ་ཚོགས་ཡུལ་སྐད་ངན་པ་ཡིས་ཀྱང་ཆེན་པོ་རྣམས་ཀྱི་ལམ་ལ་རྟག་ཏུ་འཇུག །
སེམས་ཅན་རྣམས་ཀྱི་མོས་པའི་སེམས་ཀྱི་དབང་གིས་ཐམས་ཅད་མཁྱེན་པའི་གསུང་གཞན་
ལ། །
ལུང་སྟོན་པ་དག་ལྷ་ཀླུས་བཀོད་པའི་སྒྲ་སོགས་རྩོད་པ་དོན་གཉེར་རྣམས་ཀྱི་གཞན། །
ཡུལ་གྱི་སྐད་དང་ཟུར་ཆག་སྒྲ་ལས་ཀྱང་། །
རྣལ་འབྱོར་ལྡན་པས་དོན་ནི་འཛིན་བྱེད་དེ། །
ཆུ་ལ་འོ་མ་ངེས་པར་ཞུགས་པ་དེ། །
ངང་པས་རབ་ཏུ་ཕྱུང་ནས་འཐུང་བར་བྱེད། །
དོན་དམ་དེ་ཉིད་ཡུལ་ལ་རྟག་ཏུ་ནི། །
ཆེན་པོ་རྣམ་དག་ཚིག་ལ་རྟོན་པ་མིན། །
ཡུལ་གྱི་མིང་རྣམས་ཀྱིས་ནི་དོན་ཤེས་ལ། །
བསྟན་བཅོས་སྒྲ་དག་གིས་ནི་ཅི་ཞིག་བྱ། །
ཞེས་གསུངས་པ་ལྟར་རྒྱུད་ཀྱི་ཚིག་ཐམས་ཅད་ལེགས་སྦྱར་འབའ་ཞིག་ལ་བརྟེན་དགོས་པ་
མ་ཡིན་ནོ། །ཇི་སྐད་བཤད་པ་དེ་ལྟར་རྟོགས་ན་རྒྱུད་ཐམས་ཅད་ཀྱི་ཀླད་དུ་ཐབས་ཤེས་
མཚོན་པའི་ཨེ་ཝཾ་འབའ་ཞིག་དགོས་པའི་ངེས་པ་མེད་པར་ཤེས་ནུས་ཏེ། ཨེ་ཝཾ་ལས་གཞན་
པའི་མིང་དུ་མས་ཀྱང་ཐབས་ཤེས་མཚོན་ནུས་པའི་ཕྱིར་རོ། །དེ་ཡང་དཔེར་ན་བུད་མེད་དང་
མི་མོ་དང་ན་ཆུང་མ་ཞེས་པའི་མིང་དེ་དག་སྐྲ་དང་ནུ་མར་ལྡན་པའི་བུད་མེད་ཀྱི་དངོས་པོ་ལ་
གོ་བར་བྱེད་པ་ལ་མཚུངས་པ་བཞིན་དུ། བུད་མེད་གཅིག་པུ་དེ་བརྗོད་པའི་གཙོ་བོའི་མིང་
314



སྟོན་པ་ཤཱཀྱ་སེང་གེས་རྒྱུད་འདི་ཇི་ལྟར་གསུངས་པའི་ཚུལ།
ཡིན་མི་དགོས་པ་བཞིན་ནོ། །དེ་བཞིན་དུ་ཨེ་ཡིག་དང་། གསང་བ་དང་། པདྨ་དང་། ཆོས་
འབྱུང་དང་། ནམ་མཁའི་ཁམས་དང་། བདེ་བ་ཆེན་པོའི་གནས་དང་། སེངྒེའི་ཁྲི་དང་། བྷ་ག་
དང༌། གཞན་ཡང་གསང་བའི་བརྡར་གྱུར་པའི་མིང་རྣམས་ཀྱི་ནང་ནས་ཨེ་གཅིག་པུ་གཙོ་
བོའི་མིང་མ་ཡིན་ཏེ། དེ་ཐམས་ཅད་ཀྱིས་ཀྱང་རྣམ་པ་ཐམས་ཅད་པའི་སྟོང་པ་ཉིད་གོ་བར་
བྱེད་པའི་ཕྱིར་རོ། །དེ་བཞིན་དུ་ཝཾ་ཡིག་དང་། བདེ་བ་ཆེན་པོ་དང༌། ཆགས་པ་ཆེན་པོ་དང༌།
ལྷན་ཅིག་སྐྱེས་པ་དང་། མཆོག་ཏུ་མི་འགྱུར་བ་དང་། ཐིག་ལེ་དང༌། དེ་ཉིད་དང་། ཡེ་ཤེས་
དང༌། རྣམ་པར་དག་པའི་སེམས་ཀྱི་མིང་རྣམས་ཀྱི་ནང་ནས་ཝཾ་ཡིག་གཅིག་པུ་གཙོ་བོའི་མིང་
མ་ཡིན་ཏེ། དེ་ཐམས་ཅད་ཀྱིས་ཕྱག་རྒྱ་ཆེན་པོ་ལྷན་ཅིག་སྐྱེས་པའི་དགའ་བ་འགྱུར་བ་མེད་
པའི་བདེ་བ་གོ་བར་བྱེད་པའི་ཕྱིར་རོ། །དེ་བཞིན་དུ་ཨེ་ཝཾ་དག་ལྷན་ཅིག་ཏུ་བཀོད་པས།
རྣམ་ཀུན་མཆོག་ལྡན་གྱི་སྟོང་པ་ཉིད་དང་དམིགས་པ་མེད་པའི་སྙིང་རྗེ་དབྱེར་མེད་པའི་བྱང་
ཆུབ་ཀྱི་སེམས་ཀྱི་ངོ་བོ་གོ་བར་བྱེད་པས་ན་ཨེ་ཝཾ་གྱི་ཡི་གེ་དང་། རྡོ་རྗེ་སེམས་དཔའ་དང་།
བྱང་ཆུབ་ཀྱི་སེམས་དང་། དུས་ཀྱི་འཁོར་ལོ་དང༌། དང་པོའི་སངས་རྒྱས་དང་། ཤེས་རབ་
དང་ཐབས་ཀྱི་བདག་ཉིད་དང་། རྣལ་འབྱོར་དང་། ཤེས་པ་དང་ཤེས་བྱའི་བདག་ཉིད་དང་།
གཉིས་སུ་མེད་པ་དང༌། ཐོག་མ་དང་མཐའ་མ་མེད་པ། ཞི་བ་དང་། འདུས་པ་དང་། སྡོམ་པ་
ལ་སོགས་པའི་མིང་དུ་མ་རྣམས་ཀྱིས་ཤེས་རབ་དང་ཐབས་ཀྱི་བདག་ཉིད་གཉིས་སུ་མེད་
པའི་རྣལ་འབྱོར་རིགས་མེད་པ་དེ་ཉིད་རྣལ་འབྱོར་པས་རྟོགས་པར་བྱའོ། །དེ་ལྟར་མིང་
མཐའ་ཡས་པ་དག་གིས་སྟོན་པ་ཤེས་པར་བྱས་ནས་ཉི་ཚེ་བའི་ཚིག་གི་འཆད་ཚུལ་ལ་འཆེལ་
བ། དོན་ལ་རྟོན་པ་དང་བྲལ་བ་གདུག་པའི་སློབ་དཔོན་དེ་བཞིན་གཤེགས་པའི་སྙིང་པོའི་
དོན་ལས་ཕྱི་རོལ་དུ་གྱུར་པ་ཡུལ་དང་དབང་པོའི་ཉེ་བར་སྤྱོད་པ་ལ་ཆགས་པ། རྒྱུད་དོན་
315



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཟབ་མོ་གཞན་གྱི་དོན་མ་མཐོང་བས་རྒྱུད་ཆེན་པོ་གཞན་དང་གཞན་ལ་སངས་རྒྱས་ཀྱི་བཀའ་
ཡིན་མིན་ཐེ་ཚོམ་ཟ་ཞིང་བདེན་པ་མིན་པ་རྫུན་གྱིས་སྐྱོན་གདགས་པ་རྣམས་ལ་རང་དང་
གཞན་གྱི་གྲུབ་མཐའ་ལ་སྐྱོན་འཛིན་པའི་རྩ་བའི་ལྟུང་བ་དྲུག་པ་ཕོག་ཅིང་ཆོས་སྤང་བས་
མནར་མེད་དུ་འགྱུར་རོ་ཞེས་འགྲེལ་ཆེན་ཉིད་དང་། མི་ཕམ་པའི་གསུང་དུས་འཁོར་གྱི་འགྲེལ་
བ་དག་ལས་ཉེ་བར་བཏུས་ཏེ་བཀོད་པ་ཡིན་ནོ། །
གསུམ་པ་འཁོར་ཕུན་སུམ་ཚོགས་པ་ནི། ལྷ་མཆོག་རྣམས་ཀྱིས་བཏུད་ཅེས་པས་
བསྟན་ཏེ། རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་དེར། ལྷ་མཆོག་ཅེས་མི་བསྐྱོད་པ་ལ་
སོགས་པ་སངས་རྒྱས་ དང༌། ཀུན་ཏུ་བཟང་པོ་ལ་སོགས་པ་བྱང་ཆུབ་སེམས་དཔའ་དང༌།
གཙུག་ཏོར་ལ་སོགས་པ་ཁྲོ་བོའི་རྒྱལ་པོ་དང་། དབང་ཕྱུག་སོགས་ལྷ་དང་། མཐའ་ཡས་
སོགས་ཀླུ་དང་། དེ་དག་གི་ཡུམ་རྡོར་དབྱིངས་མ་ནས། གཏུམ་མོ་རྣམས་ཀྱི་བར་ཏེ་དེ་ལྟར་
ལྷ་དང་ལྷ་མོའི་ཚོགས་དཀྱིལ་འཁོར་གྱི་འདུས་པ་རྣམས་ཀྱིས་གཙོ་བོ་གང་གི་ཞབས་ཀྱི་པདྨ་
ལ་རབ་ཏུ་བཏུད་པར་གྱུར་པ། ཁམས་གསུམ་པོས་ཞབས་ཀྱི་པདྨ་ལ་ཕྱག་བྱས་པ། ཁམས་
གསུམ་པོའི་ཆོས་ཀྱི་འཁོར་ལོས་བསྒྱུར་བ་ཆེན་པོ། མཆོག་གི་དང་པོའི་སངས་རྒྱས་རིགས་
མེད་པ་བཅོམ་ལྡན་འདས་དུས་ཀྱི་འཁོར་ལོ་ཉིད་ལ་ཞེས་སོ། །
དུས་ཕུན་སུམ་ཚོགས་པ་ནི། ཤུགས་ཀྱིས་བསྟན་ཏེ་དེ་ལྟར་སྟོན་འཁོར་ཕུན་སུམ་
ཚོགས་པ་འཛོམས་ནས་རྒྱུད་ཀྱི་རྒྱལ་པོ་གསུངས་པའི་དུས་ནག་པ་ཟླ་བའི་ཉ་ལའོ་ཞེས་སོ། །
བཞི་པ་གསོལ་བ་འདེབས་པ་པོ་ནི། རྒྱལ་པོ་ཟླ་བ་བཟང་པོ་ཡིས། མགོ་བོས་རབ་
ཏུ་ཕྱག་འཚལ་ལག་པའི་པདྨ་སྦྱར་བ་ཡན་ལག་མཆོག་ལ་བཞག་ནས་ཞུས་པ་ནི། ཞེས་
316



སྟོན་པ་ཤཱཀྱ་སེང་གེས་རྒྱུད་འདི་ཇི་ལྟར་གསུངས་པའི་ཚུལ།
བསྡུས་རྒྱུད་ཀྱིས་བསྟན་པ་ལྟར་དང་། རྩ་རྒྱུད་ལས།
སེམས་ཅན་ཉོན་མོངས་གཞིལ་བའི་སླད། །
སྐུ་གསུང་ཐུགས་ཀྱི་སྦྱོར་བ་ཡིས། །
བཅོམ་ལྡན་འདས་ཀྱིས་བསྐུལ་གྱུར་པས། །
སྟོན་པའི་ཞབས་ཀྱི་པདྨ་གཉིས། །
རིན་ཆེན་མེ་ཏོག་རྣམས་ཀྱིས་མཆོད། །
སླར་ཡང་སྙིམ་པ་རིན་ཆེན་བཅས། །
པུས་མོ་གཉིས་ནི་སར་བཙུགས་ཤིང་། །
སྤྱི་བོ་ཡིས་ཀྱང་ཕྱག་འཚལ་ཏེ། །
དེ་ནས་སྤུས་མོ་གཡས་པ་ཡི། །
ལྷ་ང་ས་ལ་བཙུགས་ནས་ནི། །
དཔྲལ་བར་ཐལ་མོ་སྦྱར་བྱས་ཏེ། །
མི་བདག་གསོལ་བ་འདེབས་པར་བྱེད། །
ཅེས་པ་ལ་སོགས་པས་བསྟན་པ་ལྟར། ཤམྦྷ་ལའི་ཡུལ་གྱི་རྒྱལ་པོ་ཕྱག་ན་རྡོ་རྗེའི་སྤྲུལ་པའི་
སྐུ་ཟླ་བ་བཟང་པོས། བཅོམ་ལྡན་འདས་ཀྱི་ཞབས་ཀྱི་པདྨ་ལ་མགོ་བོས་བཏུད་པའི་སྒོ་ནས་
རབ་ཏུ་གུས་པས་ཕྱག་འཚལ་ཞིང་། ལག་པའི་པདྨ་ཁ་སྦྱར་བ་ཡན་ལག་གི་མཆོག་མགོ་བོ་
ལ་བཞག་ནས་མཆོག་གི་དང་པོའི་སངས་རྒྱས་དུས་ཀྱི་འཁོར་ལོའི་རྒྱུད་བསྟན་པར་གསོལ་
བ་བཏབ་པའོ། །འདིར་ཁ་ཅིག་འདི་སྙམ་དུ། རྡོ་རྗེ་ཐེག་པའི་རྒྱུད་ཐམས་ཅད་ཀྱི་ཞུ་བ་པོ་དང་
317



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སྡུད་པ་པོ་ཕྱག་ན་རྡོ་རྗེ་ཡིན་པ་ལ། འདིར་ནི་ཤམྦྷ་ལའི་ཡུལ་གྱི་ཀ་ལཱ་པའི་གྲོང་ཁྱེར་གྱི་
བདག་པོ་ཉི་མའི་འོད་ཀྱི་ལྷ་མོ་སྟེ་དགའ་མ་རྣམ་པར་རྒྱལ་མའི་མངལ་ནས་བྱུང་བ་ཟླ་བ་
བཟང་པོ་ཞུ་ཞིང་གསོལ་བ་འདེབས་པ་པོར་འབྲེལ་བ་མི་འགལ་ལམ་ཞེ་ན། དེ་ལ་འགྲེལ་
ཆེན་ལས། སྔགས་ཀྱི་ཐེག་པ་འདི་ལ་མངལ་ནས་བྱུང་བ་དེ་བཞིན་གཤེགས་པ་ལ་གསོལ་བ་
འདེབས་པ་པོ་དང་སྡུད་པ་པོར་མི་འགྱུར་ན། དེའི་ཚེ་ཤཱཀྱའི་རིགས་མིའི་དབང་པོ་ཟས་
གཙང་མའི་ལྷ་མོ་སྒྱུ་འཕྲུལ་ཆེན་མོའི་ལྷུམས་ནས་བལྟམས་པ་ཤཱཀྱ་ཐུབ་པ་ཐམས་ཅད་
མཁྱེན་པ་སྟོན་པ་པོར་མི་འགྱུར་ཏེ། མངལ་ནས་བྱུང་བ་ཉིད་ཡིན་པའི་ཕྱིར་རོ། །ཞེས་
གསུངས་སོ། །ཡང་འགའ་ཞིག་ན་རེ། དེས་སྔར་བདུད་བཅོམ་པར་བྱས་ཤིང་བྱང་ཆུབ་
བརྙེས་ཏེ་ཐམས་ཅད་མཁྱེན་པ་ཆོས་སྟོན་པ་པོར་གྱུར་ཅིང་མྱ་ངན་ལས་འདས་པའི་རྗེས་ལ་
སླར་ཡང་མངལ་དུ་འཇུག་པ་མེད་དོ་ཞེ་ན། དེ་འགལ་བའི་ཚིག་ཡིན་པས་འདིར་སྒྲུབ་བྱེད་དུ་
གྱུར་པ་མ་ཡིན་ཏེ། སངས་རྒྱས་བཅོམ་ལྡན་འདས་ཉིད་མ་གཏོགས་པར་ལྷ་དང་མི་སོགས་
ཀྱི་འཇིག་རྟེན་གཞན་དག་བདུད་འཇོམས་པར་ནུས་པ་སུ་ཡང་མེད་དེ། དེ་ཡང་སངས་རྒྱས་
པའི་ཚེ་སྒྲིབ་པ་མཐའ་དག་བྲལ་ཟིན་པའི་ཕྱིར་བདུད་མེད་ལ། བདུད་ཡོད་པའི་ཚེ་སེམས་
སྒྲིབ་པ་དང་བཅས་པའི་ཕྱིར་སངས་རྒྱས་མ་ཡིན་ནོ། །དེའི་ཕྱིར་སངས་རྒྱས་པ་དང་བདུད་
བཅོམ་པ་ཅིག་ཅར་དུ་ཡང་མ་ཡིན་ཏེ། གཅིག་གི་དུས་སུ་གཅིག་མེད་པའི་ཕྱིར་རོ། །ལས་ཀྱི་
ས་པ་འདིར་སངས་རྒྱས་བཅོམ་ལྡན་འདས་མ་གཏོགས་པ་བུད་མེད་ཀྱི་མངལ་ནས་སྐྱེས་པ་
གཞན་ནི་མཚན་སོ་གཉིས་དང་དཔེ་བྱད་བརྒྱད་ཅུ་དང་མཛོད་སྤུ་སོ་གཉིས་འཁྱིལ་བ་དང་
མངོན་ཤེས་དྲུག་དང་ལྡན་པ་མ་ཡིན་ནོ། །དེའི་ཕྱིར་བདུད་ཅེས་བྱ་བ་སེམས་ཅན་རྣམས་ཀྱི་
འཁོར་བའི་སེམས་ཀྱི་བག་ཆགས་ཀྱི་དྲི་མའོ། །སངས་རྒྱས་ཉིད་ཅེས་བྱ་བ་ནི་འཁོར་བའི་
318



སྟོན་པ་ཤཱཀྱ་སེང་གེས་རྒྱུད་འདི་ཇི་ལྟར་གསུངས་པའི་ཚུལ།
བག་ཆགས་དང་བྲལ་བའི་སེམས་སོ། །དེ་ལྟར་ཡང་བཅོམ་ལྡན་འདས་ཀྱིས་ཤེས་རབ་ཀྱི་ཕ་
རོལ་ཏུ་ཕྱིན་པ་ལས། སེམས་འགའ་ཞིག་ཡོད་པའི་སེམས་དེ་ནི་སེམས་མ་ཡིན་ནོ་ཞེས་རང་
བཞིན་གྱིས་འོད་གསལ་བར་གསུངས་ཏེ། དེ་ཉིདནི་འཁོར་བའི་བག་ཆགས་དང་བྲལ་བའོ། །
དེའི་ཕྱིར་བདུད་ནི་དྲི་མ་དང་བཅས་པའི་སེམས་ཡིན་ལ། སངས་རྒྱས་ནི་དྲི་མ་མེད་པའི་
སེམས་ཡིན་ནོ། །ཞེས་འགྲེལ་ཆེན་ལས་གསུངས་པའི་དོན་དང་། ཡང་དེ་ཉིད་ལས། དེས་ན་
སེམས་ཅན་ཐམས་ཅད་ལ་འཇིག་རྟེན་དང་འཇིག་རྟེན་ལས་འདས་པའི་ཆོས་བསྟན་པའི་
ཕྱིར་སངས་རྒྱས་བཅོམ་ལྡན་འདས་སྔར་ས་བཅུ་གཉིས་ཀྱི་དབང་ཕྱུག་ཏུ་གྱུར་པ་མཁས་པ་སྒྱུ་
འཕྲུལ་ཆེན་པོ་འཆང་བ་སྒྱུ་འཕྲུལ་ཆེན་པོའི་མིག་འཕྲུལ་དང་ལྡན་པ། འཕགས་པའི་ཡུལ་
ལུམྦི་ནིར་ཤཱཀྱའི་རིགས་མིའི་དབང་པོ་ཟས་གཙང་མའི་ལྷ་མོ་སྒྱུ་འཕྲུལ་ཆེན་མོའི་ལྷུམས་
ནས་བལྟམས་པ་ནི། གཞོན་ནུ་དོན་གྲུབ་ཡིན་ལ། ས་བཅུ་དབང་ཕྱུག་ཕྱག་ན་རྡོ་རྗེ་ཡང་ཤམྦྷ་
ལའི་ཡུལ་ཀ་ལཱ་པའི་གྲོང་དུ་ཉི་མའི་འོད་ཀྱི་ལྷ་མོ་རྣམ་པར་རྒྱལ་མའི་མངལ་ནས་འཁྲུངས་པ་
ཟླ་བ་བཟང་པོའོ། །སངས་རྒྱས་བཅོམ་ལྡན་འདས་ནི་སངས་རྒྱས་ཀྱི་ཞིང་དུ་འཇིག་རྟེན་དང་
འཇིག་རྟེན་ལས་འདས་པའི་ཆོས་བསྟན་པའི་དོན་དུ་ས་བཅུ་གཉིས་མངོན་དུ་མཛད་ནས་
ཤཱཀྱ་ཐུབ་པར་གྱུར་ཏོ། །བྱང་ཆུབ་སེམས་དཔའ་ཕྱག་ན་རྡོ་རྗེ་ནི་ཆུ་བོ་ཤཱི་ཏའི་བྱང་ཕྱོགས་
གྲོང་བྱེ་བ་ཕྲག་དགུ་བཅུ་རྩ་དྲུག་ན་གནས་པའི་གདུལ་བྱ་རྣམས་རྒྱུད་ཀྱི་རྒྱལ་པོ་མཆོག་གི་
དང་པོའི་སངས་རྒྱས་ཀྱིས་ཡང་དག་པར་རྫོགས་པའི་སངས་རྒྱས་ཀྱི་ལམ་ཐོབ་པར་བྱ་བའི་
ཕྱིར་རྒྱལ་པོ་ཟླ་བ་བཟང་པོར་གྱུར་ཏོ། །སངས་རྒྱས་དང་བྱང་ཆུབ་སེམས་དཔའ་འདི་གཉིས་
སྤྲུལ་པའི་སྐུའམ་ལོངས་སྤྱོད་རྫོགས་པའི་སྐུ་དག་གིས་སྟོན་པ་པོ་དང་གསོལ་བ་འདེབས་པ་
པོར་འབྲེལ་བ་ཡིན་ཏེ་སྔ་མ་དང་ཕྱི་མ་འགལ་བ་མེད་པའི་ཕྱིར་རོ། །ཞེས་གསུངས་སོ། །དེ་
319



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ལྟར་ཕྱག་ན་རྡོ་རྗེ་ནི་དེ་བཞིན་གཤེགས་པས་ཆོས་གསུངས་པ་རྣམས་སྐད་སྣ་ཚོགས་ཀྱིས་
སྡུད་པར་བྱེད་པའི་ཕྱིར་སངས་རྒྱས་ཐམས་ཅད་ཀྱི་གསང་པ་ཉན་པ་པོར་གྱུར་པས་གསང་
བའི་བདག་པོ་ཞེས་བྱ་སྟེ། ནང་ལྟར་ན་གསང་བ་ནི་ཉན་རང་གི་ཐེག་པ་ལས་མཆོག་ཏུ་གྱུར་
པ་རྡོ་རྗེ་ཐེག་པ་སྣོད་དམན་ལ་གསང་བ་དེ་ཉིད་མཉན་ཅིང་སྡུད་པར་བྱེད་པ་ཡིན་ལ། ཕྱི་
རོལ་དུ་འཇིག་རྟེན་སྣང་ཚུལ་ལྟར་ན། གསང་བའི་སྒྲས་གནོད་སྦྱིན་རྣམས་བརྗོད་ལ་དེ་དག་
གི་བདག་པོར་གྱུར་པ་སྟེ། དེ་ཡང་སྲོག་དང་བྲལ་བའི་རོ་ལྡན་དུར་ཁྲོད་ཀྱི་ས་ལ་སེམས་ཅན་
རྣམས་ལ་ཐོ་འཚམ་ཞིང་བགེགས་དུ་མ་བྱེད་པའི་གནོད་སྦྱིན་ཆེན་པོ་ཡོད་པ་དེ་དག་གི་
བདག་པོའོ། །ནང་དུ་རོ་ཞེས་པ་དབུགས་འབྱུང་འཇུག་གསུམ་སྟོང་དྲུག་བརྒྱས་དམན་པའི་
ཉི་ཁྲི་ཆིག་སྟོང་དྲུག་བརྒྱ་འགོག་པ་དེ་དེ་ཉིད་འདི་ལ་ཡོད་པ། ཆོས་ཀྱི་སྤྲིན་གྱི་ས་ལ་གནས་
པ་ནི་རོ་ལྡན་ན་གནས་པའོ། །བདུད་དང་ཉོན་མོངས་ཤེས་བྱ་སྙོམས་འཇུག་གི་སྒྲིབ་པའི་
གནོད་སྦྱིན་རྣམས་གསོད་པར་བྱེད་པ་གནོད་སྦྱིན་གྱི་བདག་པོ་ཞེས་བྱའོ། །
ལྔ་པ་ཆོས་ཕུན་སུམ་ཚོགས་པ་ནི། རྣལ་འབྱོར་དཔལ་ལྡན་དུས་འཁོར་ཀ་ཕྲེང་ལྡན་
པའི་ཨ་འདུས་ལ་སྟེ། །ཞེས་པས་བསྟན་ཏེ། དེ་ཡང་ཟབ་མོ་སྔགས་ཀྱི་ཚུལ་འདི་ལས་བདེན་
པ་གཉིས་བསྟན་ཏེ། གང་འཇིག་རྟེན་ཀུན་རྫོབ་ཀྱི་བདེན་པ་ནི། ཁ་དོག་ཞལ་ཕྱག་སོགས་
མཚན་མ་དང་དབྱིབས་ཀྱི་བདག་ཉིད་དུ་རང་གི་སེམས་ཀྱིས་ཡོངས་སུ་བརྟག་པའི་ཆོས་གང་
ཞིག་ཕྱི་དང་ནང་དུ་འཇིག་རྟེན་པའི་དངོས་གྲུབ་སྒྲུབ་པའི་ཐབས་སོ། །དོན་དམ་པའི་བདེན་
པ་ནི། ཁ་དོག་ལ་སོགས་པའི་དབྱིབས་དང་མཚན་མ་ཐམས་ཅད་དང་བྲལ་བ་རང་གི་སེམས་
ཀྱིས་ཡོངས་སུ་བརྟག་པའི་ཆོས་དང་བྲལ་བ་གཞོན་ནུ་མ་རྣམས་ལ་པྲ་ཕབ་པའི་སྣང་བ་
བཞིན་དུ། རྣལ་འབྱོར་པ་རྣམས་ཀྱི་རང་གི་སེམས་ཉིད་འོད་གསལ་གྱི་རང་མདངས་མངོན་
320



སྟོན་པ་ཤཱཀྱ་སེང་གེས་རྒྱུད་འདི་ཇི་ལྟར་གསུངས་པའི་ཚུལ།
སུམ་དུ་ནམ་མཁའ་ལ་སྣང་བ་འགྱུར་མེད་བདེ་བའི་ཡེ་ཤེས་ཀྱི་སེམས་གང་ཞིག འཇིག་རྟེན་
ལས་འདས་པ་རྣམ་པ་ཐམས་ཅད་ཀྱི་མཆོག་དང་ལྡན་པ་ཕྱག་རྒྱ་ཆེན་པོའི་དངོས་གྲུབ་སྒྲུབ་
པའི་ཐབས་སོ། །དེ་ལྟར་སེམས་གཉིས་པོའམ་བདེན་པ་གཉིས་པོ་དབྱེར་མེད་ཅིང་གཅིག་པ་
ཉིད་དུ་གྱུར་པ་ནི་ཤེས་རབ་དང་ཐབས་ཀྱི་བདག་ཉིད་རོ་མཉམ་པ། དོན་ཆེན་པོ་མཆོག་ཏུ་མི་
འགྱུར་བ་རྡོ་རྗེའིརྣལ་འབྱོར་ཞེས་བྱ་བརྣལ་འབྱོར་ཀུན་གྱི་བླ་མར་གྱུར་པ་དེ་ཉིད་ཞུའོ། །དོན་
དེ་ཉིད་གང་དུ་མ་སྦས་པར་སྟོན་པ་དཔལ་ལྡན་དུས་ཀྱི་འཁོར་ལོ་དང་པོའི་སངས་རྒྱས་རིགས་
མེད་པ་རྡོ་རྗེ་སེམས་དཔའ་ཞེས་རྒྱུད་ཐམས་ཅད་དུ་གྲགས་པ་དེའི་རྒྱུད་ཆེན་པོ་གང་ཞིག་ཀ་
ཡིག་ལ་སོགས་པའི་གསལ་བྱེད་ཀྱི་ཕྲེང་བ་དང་ལྡན་པའི་ཨ་སོགས་དབྱངས་ཀྱི་འདུས་པ་
དང་བཅས་པ་ལ་གནས་པ་སྟེ་ཞེས་བརྗོད་བྱ་དེ་ཉིད་ཀྱི་དོན་རྗོད་བྱེད་ཚིག་ལ་གནས་པའི་
རྒྱུད་དེ་ཉིད་ཞུས་པའོ། །ཚིག་འདིས་མདོར་ན་དབྱངས་དང་གསལ་བྱེད་ཚོགས་ཤིང་འདུས་
པའི་ངག་གི་རྣམ་རིག་ཅན་གྱི་རྗོད་བྱེད་ཚིག་གི་རྒྱུད་གང་གིས་བརྗོད་བྱ་རྡོ་རྗེའི་རྣལ་འབྱོར་
རིགས་མེད་པ་དུས་ཀྱི་འཁོར་ལོ་སྟོན་པ་དེ་ཉིད་གསུང་བར་ཞུས་པའོ། །
དྲུག་པ་དགོས་པ་དང་དགོས་པའི་དགོས་པ་ནི། མི་རྣམས་དགྲོལ་བའི་དོན་དུ་འོ། །
ཞེས་གསུངས་ཏེ། སྔགས་ཀྱི་གདུལ་བྱའི་གཙོ་བོ་ཁམས་དྲུག་དང་ལྡན་པའི་རྡོ་རྗེའི་ལུས་རྟེན་
རྙེད་པ་མི་རྣམས་དགྲོལ་བའི་དོན་ནི། དང་པོར་དཀྱིལ་འཁོར་དུ་འཇུག་པ་སོགས་ཀྱིས་
སེམས་ཅན་གྱི་དོན་བྱེད་པ་ནི་དགོས་པ་དང་བསོད་ནམས་ཀྱི་ཚོགས་དང༌། དཀྱིལ་འཁོར་
འཁོར་ལོའི་གཟུགས་སྒོམ་པའི་སྟོབས་དང་། བྱིན་གྱིས་བརླབས་པ་བསྒོམ་པའི་སྟོབས་དང་།
དཔའ་བོའི་རིམ་པ་དང་། བྱིན་གྱིས་བརླབས་པའི་རིམ་པས་འཇིག་རྟེན་པའི་དངོས་གྲུབ་
སྒྲུབ་པ་དེའི་ཡང་དགོས་པའོ། །རྣམ་པར་རྟོག་པ་མེད་པའི་སེམས་ཀྱིས་ནམ་མཁའ་ལ་དུ་བ་
321



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ལ་སོགས་པའི་མཚན་མ་སྣང་བའི་སྒོ་ནས་ཕྱག་རྒྱ་ཆེན་པོ་རྣམ་པ་ཀུན་ལྡན་སྣ་ཚོགས་པའི་ངོ་
བོ་ཉིད་ཀྱིས་སྒོམ་པ་མི་འགྱུར་བའི་བདེ་བའི་སྒྲུབ་ཐབས་དང་། དེ་ལྟར་བསོད་ནམས་དང་ཡེ་
ཤེས་ཀྱི་ཚོགས་དག་གིས་མི་རྣམས་ཀྱི་སྐྱེ་བ་འདི་ལ་སངས་རྒྱས་ཉིད་དང་རྡོ་རྗེ་འཛིན་པ་ཉིད་
དུ་གྱུར་པ་ནི་རིམ་བཞིན་དགོས་པ་དང་དགོས་པའི་དགོས་པ་དེ་ལྟ་བུའི་སླད་དུ་རྒྱུད་ཞུས་པའོ། །
བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་རྒྱལ་པོ་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཐུབ་བསྟན་མཛེས་པར་བྱེད་པའི་
རྒྱན་ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་ལས་སྟོན་པ་ཤཱཀྱ་སེངྒེས་དུས་ཀྱི་འཁོར་ལོའི་རྒྱུད་འདི་ཇི་
ལྟར་གསུངས་པའི་ཚུལ་བཤད་པ་སྟེ་སྐབས་གཉིས་པའི་སརྒ་དང་པོའོ།། །།
L
322



སྡུད་པ་པོས་ཇི་ལྟར་བསྡུས་ཚུལ།
གཉིས་པ་སྡུད་པ་པོས་ཇི་ལྟར་བསྡུས་ཚུལ་ལ། ཆོས་རྒྱལ་ཟླ་བ་བཟང་པོས་རྩ་བའི་
རྒྱུད་བསྡུས་ཏེ་དེ་འཛིན་པར་བྱེད་པའི་ཆོས་རྒྱལ་གཞན་རྣམས་རིམ་བཞིན་བྱོན་ཚུལ།
རིགས་ལྡན་འཇམ་དཔལ་གྲགས་པས་རྩ་རྒྱུད་ལས་བསྡུས་རྒྱུད་ཕྱུང་ཚུལ། པདྨ་དཀར་པོ་
སོགས་རིགས་ལྡན་ཕྱི་མ་རྣམས་བྱོན་ཚུལ་ཟུར་ཙམ་གླེང་བ་བཅས་གསུམ་ལས། དང་པོ་ནི།
དེ་ཡང་བཅོམ་ལྡན་འདས་ཀྱིས་རྒྱུད་གསུངས་ནས་རེ་ཞིག་མིའི་འཇིག་རྟེན་གཞན་དུ་མ་དར།
རྩ་བའི་རྒྱུད་སྟོང་ཕྲག་བཅུ་གཉིས་པ་དང་དེ་ལ་ཆོས་རྒྱལ་ཟླ་བ་བཟང་པོས་འགྲེལ་བཤད་
སྟོང་ཕྲག་དྲུག་ཅུ་པ་མཛད་པ་སོགས་རྒྱུད་དང་འགྲེལ་པ་དཔག་ཏུ་མེད་པ་ཞིག་ཤམྦྷ་ལ་ལ་
སོགས་པའི་སྐད་དུ་མས་གླེགས་བམ་ལ་བྲིས་ཏེ། ཡུལ་དེའི་གྲོང་བྱེ་བ་ཕྲག་དགུ་བཅུ་རྩ་དྲུག་
ན་གནས་པ་རྣམས་ལ་བསྟན་ཏེ། དེ་རྣམས་ཀྱིས་ཀྱང་མཉན་ཅིང་བཀླགས་ཏེ་རང་གི་སེམས་
ལ་བཟུང་ནས་གཞན་དག་ལ་ཡང་རྒྱ་ཆེར་བསྟན་པས་འདོད་པའི་དངོས་གྲུབ་ཐོབ་པ་དཔག་
ཏུ་མེད་པ་བྱུང་། རྩ་རྒྱུད་བསྟན་པའི་དུས་དེ་ནས་ལོ་གཉིས་པ་ལ་ཆོས་རྒྱལ་ཟླ་བ་བཟང་པོས་
གྲོང་ཁྱེར་ཀ་ལཱ་པར་མ་ལ་ཡའི་བསྐྱེད་ཚལ་དུ་སེམས་ཅན་རྣམས་ཀྱི་དངོས་གྲུབ་ཀྱི་རྒྱུའི་སླད་
དུ་དཔལ་དུས་ཀྱི་འཁོར་ལོའི་དཀྱིལ་འཁོར་ཁྱུ་བཞི་བརྒྱ་པ་རྒྱུ་རིན་པོ་ཆེ་སྣ་ཚོགས་ལས་གྲུབ་
པའི་ལྷའི་བཟོ་བོས་མངོན་པར་འདུ་བྱས་པ་ཅན་བཞེངས་ནས། སྲས་ལྷའི་དབང་པོ་ཞེས་བྱ་
བ་ཆོས་ཀྱི་སེངྒེའི་ཁྲི་ལ་བསྐོས་ཏེ་རྫུ་འཕྲུལ་སྣ་ཚོགས་དང་བཅས་སྤྲུལ་པའི་སྐུ་གང་ནས་བྱོན་
པ་དེ་ཉིད་དུ་ལོངས་སྤྱོད་རྫོགས་པའི་སྐུས་གཤེགས་སོ། །དེ་རྗེས་རིམ་བཞིན་ས་བཅུ་དབང་
ཕྱུག་རྣམས་ཀྱི་སྤྲུལ་པའི་སྐུ་ལྷ་དབང་དང༌། གཟི་བརྗིད་ཅན་དང༌། ཟླ་བས་བྱིན་དང་། ལྷའི་
དབང་ཕྱུག་དང་། སྣ་ཚོགས་གཟུགས་དང་། ལྷའི་དབང་ལྡན་ཏེ་དེ་དག་གིས་ཀྱང་ལོ་བརྒྱ་
བརྒྱའི་རིང་ལ་ཟླ་བ་བཟང་པོ་བཞིན་དུ་དར་བར་མཛད་དོ། །
323



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
གཉིས་པ་རིགས་ལྡན་འཇམ་དཔལ་གྲགས་པས་རྩ་རྒྱུད་ལས་བསྡུས་པའི་རྒྱུད་ཕྱུང་
ཚུལ་ནི། དེ་ཡང་བཅོམ་ལྡན་འདས་ཀྱིས་རྩ་བའི་རྒྱུད་ལས་ཇི་ལྟར་ལུང་དུ་བསྟན་པ་ལྟར་
འགྲེལ་ཆེན་དུ་དྲངས་པ་ ལས།
ལོ་འདི་ནས་ནི་དྲུག་བརྒྱའི་ལོས། །
དྲང་སྲོང་རྣམས་ནི་སྨིན་དོན་དུ། །
འཇམ་དབྱངས་མི་བདག་གྲགས་པ་ནི། །
ཤམྦྷ་ལ་ཞེས་བྱ་བར་འབྱུང་། །
འདི་ཡི་སྒྲོལ་མ་ལྷ་མོ་ཆེ། །
སྲས་ནི་པད་འཛིན་འཇིག་རྟེན་དབང་། །
བདག་གི་ཤཱཀྱའི་རིགས་བརྒྱུད་ལས། །
བྱུང་བ་ཟླ་བཟང་ཁྱོད་རིགས་ལའོ། །
སྨྲ་མཁས་རྡོ་རྗེའི་རིགས་དང་ལྡན། །
གྲགས་པ་རྡོ་རྗེའི་རིགས་ལ་ནི། །
རིགས་བཞི་རིགས་གཅིག་བྱས་གང་དེས། །
རིགས་ལྡན་ཚངས་པའི་རིགས་ཀྱིས་མིན། །
འདི་སྐད་བདག་གིས་ཐོས་པ་འདིས། །
དྲང་སྲོང་རྣམས་ལ་ཆོས་བསྟན་ན། །
གཞན་ལས་ཐོས་ཕྱིར་ཀུན་མཁྱེན་མིན། །
ཞེས་པའི་རྩོད་པ་འབྱུང་བར་འགྱུར། །
1: བསྟན། ཐ༽ ༡༢༦ བ།
324



སྡུད་པ་པོས་ཇི་ལྟར་བསྡུས་ཚུལ།
རྣམ་པ་གང་དང་གང་དག་གིས། །
སེམས་ཅན་རྣམས་ནི་ཡོངས་སྨིན་བྱེད། །
རྣམ་པ་དེ་དང་དེ་དག་གིས། །
ཆོས་ནི་བསྟན་པར་བྱ་བ་ཡིན། །
སྒྲ་དང་སྒྲ་ཉམས་དག་གི་ཆོས། །
རྣལ་འབྱོར་པས་ནི་འབད་པས་འཛིན། །
ཡུལ་གྱི་སྒྲ་ཡིས་དོན་རྙེད་པ། །
དེ་ལ་བསྟན་བཅོས་སྒྲ་ཡིས་ཅི། །
ཇི་ལྟར་ས་ལ་རིན་ཆེན་མིང་། །
དབྱེ་བ་ཐ་དད་ཐ་དད་ནི། །
ཡུལ་དང་ཡུལ་གྱི་དབང་གིས་བརྗོད། །
རིན་ཆེན་དབྱེ་བ་འགར་ཡང་མེད། །
དེ་བཞིན་བདག་གི་དག་པའི་ཆོས། །
སྡུད་པར་བྱེད་པ་སྣ་ཚོགས་ཀྱིས། །
སེམས་ཅན་བསམ་པའི་དབང་གིས་མིང་། །
སྣ་ཚོགས་ཐ་དད་ཐ་དད་བརྗོད། །
དེས་ན་སྙིང་པོའི་དོན་བསྡུས་འདི། །
ཐམས་ཅད་མཁྱེན་སོགས་བདག་འདོད་དོ། །
ཕྲེང་འཛིན་ཚིགས་བཅད་སུམ་ཅུ་ནི། །
325



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ལྷག་པའི་ཕྱོགས་བརྒྱ་ལེའུ་ལྔས། །
དཔལ་ལྡན་རྒྱུད་དག་རྫོགས་པར་ནི། །
སྨྲ་བའི་རྒྱལ་པོས་སྟོན་འགྱུར་ཏེ། །
སྡུད་པར་བྱེད་པ་པོ་ཡང་འདི། །
འགྲེལ་བཤད་བྱེད་པ་པད་དཀར་འཛིན། །
ཞེས་ལུང་བསྟན་པ་ལྟར་ནམ་མཁའི་སྙིང་པོའི་སྤྲུལ་པ་ལྷའི་དབང་ལྡན། དེའི་དགའ་མའམ་
ལྷ་མོ་སྣ་ཚོགས་ཡུམ་གྱི་སྲས་སུ་འཇམ་དཔལ་གྱི་སྤྲུལ་པ་རྒྱལ་པོ་གྲགས་པ་ཉིད་བལྟམས་ཏེ་
སེངྒེའི་ཁྲི་ལ་བཞུགས་ནས་ལོ་བརྒྱར་ཆོས་བསྟན་པར་མཛད་དེ། ལོ་བརྒྱ་པོ་རྫོགས་པ་ན་དེ་
བཞིན་གཤེགས་པས་ལུང་བསྟན་པའི་བྱིན་གྱིས་བརླབས་པའི་སྟོབས་ཀྱིས་དྲང་སྲོང་རྣམས་
ཡོངས་སུ་སྨིན་ཅིང་ཡང་དག་པའི་ལམ་ཐོབ་པར་མངོན་ཤེས་ཀྱིས་གཟིགས་ནས་ཀ་ལཱ་པའི་
གྲོང་གི་ལྷོ་ཕྱོགས་སུ་མ་ལ་ཡའི་སྐྱེད་ཚལ་རྒྱར་དཔག་ཚད་བཅུ་གཉིས་པ་ཀ་ལཱ་པའི་གྲོང་དང་
མཉམ་པ། སྐྱེད་ཚལ་དེའི་ཤར་ཕྱོགས་ན་ཉེ་བའི་ཡིད་ཀྱི་མཚོ་དང༌། ནུབ་ཕྱོགས་སུ་པདྨ་
དཀར་པོའི་མཚོ་གཉིས་ཀའང་དཔག་ཚད་བཅུ་གཉིས་ཡོད་པ། མ་ལ་ཡའི་སྐྱེད་མོས་ཚལ་
དེའི་དབུས་ན་རྒྱལ་པོ་ཟླ་བ་བཟང་པོས་བསྐྲུན་པར་མཛད་པ་བཅོམ་ལྡན་འདས་དུས་ཀྱི་
འཁོར་ལོའི་དཀྱིལ་འཁོར་གྱི་འཁོར་ལོ། ལྷ་དང་ལྷ་མོར་བཅས་པ་རིན་པོ་ཆེ་སྣ་ལྔའི་རང་
བཞིན་གྲུ་བཞི་པ་ཁྲུ་བཞི་བརྒྱ་ཡོད་པ། ཕྱི་རོལ་དུ་སྐུའི་དཀྱིལ་འཁོར་གྲུ་བཞི་སྒོ་བཞི་རྟ་
བབས་བཞི་དང་དུར་ཁྲོད་བརྒྱད་ཀྱིས་བརྒྱན་པ། རྭ་བ་ལྔས་བསྐོར་བའི་ཕྱི་རོལ་དུ་ས་
སོགས་དཀྱིལ་འཁོར་བཞི་དང་རྡོ་རྗེ་ཕྲེང་བས་བརྒྱན་པ། རྡོ་རྗེའི་ཕྲེང་བའི་མཐར་ཐུག་པའི་
རྒྱར་ཁྲུ་བརྒྱད་བརྒྱ་ཡོད་པའོ། །སྐུ་དཀྱིལ་དེའི་ནང་དུ་ཕྱེད་ཀྱི་ཚད་ཀྱི་གསུང་དཀྱིལ་གྲུ་བཞི་
326



སྡུད་པ་པོས་ཇི་ལྟར་བསྡུས་ཚུལ།
སྒོ་བཞི་རྟ་བབས་བཞི་ལྡན་རྭ་བ་ལྔས་བསྐོར་བ། གསུང་དཀྱིལ་གྱི་ཕྱེད་ཀྱི་ཚད་དུ་ཐུགས་ཀྱི་
དཀྱིལ་འཁོར་གྲུ་བཞི་སྒོ་བཞི་རྟ་བབས་བཞི་ལྡན་རྭ་བ་གསུམ་གྱིས་བསྐོར་བ། དེའི་ནང་དུ་
དེའི་ཕྱེད་ཀྱི་ཡེ་ཤེས་ཀྱི་དཀྱིལ་འཁོར་ཀ་བ་བཅུ་དྲུག་པ་མཛེས་པ། ཡེ་ཤེས་འཁོར་ལོ་དེའི་
ཕྱེད་ཀྱི་པདྨ་འདབ་བརྒྱད་ལྟེ་བ་རང་གི་སུམ་ཆ་ཅན་ཏེ། དེ་ལྟར་ཐུགས་གསུང་སྐུའི་དཀྱིལ་
འཁོར་གསུམ་ཀ་མཚན་ཉིད་ཐམས་ཅད་ཡོངས་སུ་རྫོགས་པ་དོ་ཤལ་དང་དོ་ཤལ་ཕྱེད་པ།
རིན་པོ་ཆེའི་སྣམ་བུ་དང་། ཁ་ཁྱེར་དང༌། བ་ཀུ་ལཱི་དང་བཅས་པ་མེ་ལོང་དང་ཟླ་ཕྱེད་དང་
དྲིལ་བུས་མཛེས་པའོ། །དེ་ལྟ་བུའི་དཀྱིལ་འཁོར་གསུམ་གྱི་བདག་ཉིད་ཁང་པ་དེར། དབོ་ཟླ་
བའི་ཉ་ལ་ཉི་མའི་ཤིང་རྟ་ལ་སོགས་པ་ཚངས་པའི་དྲང་སྲོང་བྱེ་བ་ཕྲག་ཕྱེད་དང་བཞི་ལ་རྒྱལ་
པོ་གྲགས་པས་གསུངས་པ། ནག་པའི་ཉ་འདི་ལ་རིག་བྱེད་ཀྱི་གཞུང་འཛིན་པ་ཁྱེད་རྣམས་
ལ། བདག་གིས་བསྟན་པ་སྦྱིན་པར་བྱ་སྟེ། དེ་ལ་ཁྱེད་ཀྱི་ཡུལ་སྣ་ཚོགས་ན་རིགས་དང་ལྡན་
པའི་བྲམ་ཟེ་གང་ཡིན་པ་དེ་དག་གི་སྤྱོད་པ་རྣམས་བདག་ལ་བསྟན་པར་གྱིས་བཀའ་སྩལ་པ་
དང༌། དེ་དག་གིས་དེ་ལྟར་བསྟན་པའི་ཚིག་ལས། ཡུལ་སྣ་ཚོགས་པ་སོ་སོའི་སྤྱོད་པ་ཐོད་
པར་ཟ་བ་དང་། བ་ལང་དང་མ་ཧེའི་ཤ་ཟ་བ་དང་། ཆང་ཐུང་བ་དང་། མ་ལ་སོགས་པ་ཆུང་
མར་ལེན་པའི་ཐ་སྙད་ཕན་ཚུན་འགལ་བ་ཅན་རྣམ་པར་དཔྱད་མི་བཟོད་པར་གཟིགས་ནས་
རྒྱལ་པོ་གྲགས་པས་དེ་དག་ལ་གསུངས་པ། འདིར་ཁྱེད་རྣམས་བཅོམ་ལྡན་འདས་དུས་ཀྱི་
འཁོར་ལོའི་དཀྱིལ་འཁོར་གྱི་ཁང་པ་འདིར་བདག་གིས་གཞུག་པར་བྱ་ཞིང་འཇིག་རྟེན་དང་
འཇིག་རྟེན་ལས་འདས་པའི་དབང་སྦྱིན་པར་བྱའོ། །བདག་གི་བཀས་ཁྱེད་རྣམས་ཀྱིས་རྡོ་
རྗེའི་རིགས་དང་ལྷན་ཅིག་ཏུ་བཟའ་བ་དང༌། བཏུང་བར་བྱ་བ་དང་། བག་མ་བླང་བའི་
འབྲེལ་བ་དག་ཀྱང་ངོ་། །ཅི་སྟེ་ཁྱེད་རྣམས་དེ་ལྟར་མི་བྱེད་ན། བདག་གི་གྲོང་བྱེ་བ་ཕྲག་དགུ་
327



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བཅུ་རྩ་དྲུག་བོར་ལ་གང་དུ་མོས་པ་དེར་སོངས་ཤིག དེ་ཅིའི་ཕྱིར་ན། འདི་ནས་ལོ་བརྒྱད་
བརྒྱ་འདས་པའི་རྗེས་སུ་ཁྱེད་ཀྱི་བུ་དང་ཚ་བོ་ལ་སོགས་པས་ཀླ་ཀློའི་ཆོས་དར་བར་བྱས་ནས་
ཤམྦྷ་ལ་ལ་སོགས་པའི་ཡུལ་ཆེན་པོ་དགུ་བཅུ་རྩ་དྲུག་ཏུ་ཀླ་ཀློའི་ཆོས་དར་བར་བྱེད་པར་
འགྱུར་རོ། །ཀླ་ཀློའི་ལྷ་བི་ཥི་མི་ལྷའི་སྔགས་ཀྱིས་ཕྱུགས་ཀྱི་སྐེ་གྲི་གུག་གིས་བཅད་དེ་ལྷའི་
སྔགས་ཀྱིས་བསད་པའི་ཕྱུགས་དེ་དག་གི་ཤ་ཟ་བར་བྱེད་ཅིང་རང་གི་ལས་ཀྱིས་ཤི་བ་རྣམས་
ཀྱི་ཤ་ཟ་བར་མི་བྱེད་པར་འགྱུར་རོ། །དེ་འདྲའི་ཆོས་དེ་ཡང་ཁྱེད་ལ་ཚད་མར་འགྱུར་ཏེ། །
ཁྱེད་ཀྱི་གཞུང་ལས། མཆོད་སྦྱིན་དོན་དུ་ཕྱུགས་དག་སྤྲོས། །ཞེས་པའི་ཚིག་གིས་སོ། །དེས་
ན་རིག་བྱེད་ཀྱི་ཆོས་དང་། ཀླ་ཀློའི་ཆོས་དག་ལ་ཁྱད་མེད་དེ་སྲོག་གཅོད་པར་བྱེད་པའི་ཕྱིར་
རོ། །དེའི་ཕྱིར་ཁྱེད་ཀྱི་རིགས་བརྒྱུད་རྣམས་ཀྱིས་ཀླ་ཀློ་རྣམས་ཀྱི་གཟི་བྱིན་དང་། གཡུལ་དུ་
བདུད་ཀྱི་ལྷ་འཇུག་པ་ཡང་མཐོང་ནས་ལོ་བརྒྱད་བརྒྱ་འདས་པ་ན་ཀླ་ཀློར་འགྱུར་རོ། །དེ་
དག་ཀླ་ཀློར་གྱུར་པ་ན་གྲོང་བྱེ་བ་ཕྲག་དགུ་བཅུ་རྩ་དྲུག་ན་གནས་པའི་རིགས་བཞི་སོགས་
ཐམས་ཅད་ཀྱང་ཀླ་ཀློར་འགྱུར་ཏེ། སྔར་སྐྱེ་བོ་ཆེན་པོས་བགྲོད་པ་དེ་ནི་ལམ་མོ་ཞེས་ཚངས་
པའི་དྲང་སྲོང་གིས་སྨྲས་པའི་ཕྱིར་རོ། །འདིར་ཀླ་ཀློ་དང་རིག་བྱེད་ཀྱི་ཆོས་ལས་ལྷ་དང་ཕ་
མེས་ཀྱི་དོན་དུ་སྲོག་གཅོད་པ་ཡིན་ལ། རྒྱལ་རིགས་ཀྱི་ཆོས་ལ་ཡང་དེ་ལྟར་འདོད་དེ། ལྷ་
དང་ཕ་མེས་ཚིམས་བྱས་ནས། །ཤ་ཟོས་སྐྱོན་གྱི་ཆ་ཡོད་མིན། །ཞེས་དང་། གང་ཞིག་གདུག་
ལ་གདུག་སྤྱོད་པ། །དེ་ལ་སྐྱོན་ནི་མ་མཐོང་ངོ༌། །ཞེས་བྲམ་ཟེའི་གཞུང་ལས་སྨྲས་པའི་ཕྱིར་
རོ། །དེ་ལྟར་རིག་བྱེད་ཀྱི་ཆོས་ཚད་མར་བྱས་ན་ཀླ་ཀློའི་ཆོས་འཛིན་པར་འགྱུར་ཏེ། རྒྱུ་དེས་
མ་འོངས་པ་ན་ཀླ་ཀློ་མི་འཇུག་པར་བྱ་བའི་ཕྱིར་ཁྱེད་རྣམས་ལ་བདག་གི་ངེས་པ་སྦྱིན་ནོ། །
དེ་བས་ཁྱེད་རྣམས་ཀྱིས་བདག་གི་བཀའ་བཞིན་བྱའོ། །ཞེས་རྒྱལ་པོ་གྲགས་པའི་གསུང་
328



སྡུད་པ་པོས་ཇི་ལྟར་བསྡུས་ཚུལ།
ཆད་པས་བསྡིགས་པ་དང་བཅས་པ་མགོ་བོར་ཐོག་ལྟུང་བ་བཞིན་བབ་པས། ཚངས་པའི་
དྲང་སྲོང་རྣམས་ཀྱིས་ཉི་མའི་ཤིང་རྟ་ལ་སྨྲས་པ། ཀྱེ་ཉི་མའི་ཤིང་རྟ་ཁྱོད་ཀྱིས་མིའི་དབང་པོ་
གྲགས་པ་ལ་བདག་ཅག་རིག་བྱེད་ལས་བཤད་པའི་རིགས་ཀྱི་ཆོས་དོར་ནས་རྡོ་རྗེའི་རིགས་
ཀྱིས་དབང་བསྐུར་བའི་ཆོས་ལ་མི་འཇུག་སྟེ། དེ་བས་བདག་ཅག་ཁྱོད་ཀྱི་བཀས་ཤཱི་ཏ་དང་
ཁ་བ་ཅན་གྱི་ལྷོ་ལངྐའི་གླིང་གི་བྱང་འཕགས་པའི་ཡུལ་དུ་འགྲོ་བ་མཆོག་གོ་ཞེས་ཞུ་བར་
མཛོད་ཅེས་སྨྲས་སོ། །དེ་ནས་ཉི་མའི་ཤིང་རྟས། ཀྱེ་རྒྱལ་པོ་ཆེན་པོ་མཆོག་གི་དབང་ཕྱུག་
དམ་པ་སྐྱེས་བུ་ཆེན་པོའི་མཚན་དང་དཔེ་བྱད་ཡོངས་སུ་རྫོགས་པ་དཔལ་ཤཱཀྱའི་རིགས་ཀྱི་
ཐིག་ལེ་མཆོག་གི་ཐུགས་རྗེ་ཅན། རང་རང་གི་རིགས་ཀྱི་ཆོས་ལ་ཞུགས་པ། ཚངས་པའི་
དྲང་སྲོང་རྣམས་ལ་སྙིང་རྗེར་མཛོད་ཅིག ཅི་སྟེ་ཁྱོད་ཀྱི་བཀའ་བཞིན་བྱ་བ་ཡིན་པ་དེ་ལྟ་
ནའང་། བདག་ཅག་རྡོ་རྗེའི་རིགས་ལ་འཇུག་པར་མི་བྱའི། ཁྱོད་ཀྱི་བཀའ་ཆུ་བོ་ཤཱི་ཏའི་ལྷོ་
ཁ་བ་ཅན་དང་ལངྐའི་གླིང་གི་བར་འཕགས་པའི་ཡུལ་དུ་འགྲོ་བ་མཆོག་གོ་ཞེས་ཞུས་སོ། །དེ་
ནས་རྒྱལ་པོ་གྲགས་པས། ཁྱེད་རྣམས་མྱུར་དུ་ཤམྦྷ་ལའི་ཡུལ་ནས་ཕྱུངས་ལ་སོངས་ཤིག་
ཅེས་གསུངས་པ་ལྟར། ཚངས་པའི་དྲང་སྲོང་དེ་ཐམས་ཅད་ཀ་ལཱ་པའི་གྲོང་ནས་ངེས་པར་
བྱུང་ཞིང་སོང་བ་ཉི་མ་བཅུ་ལ་ནགས་ཚལ་གྱི་ནང་དུ་རབ་ཏུ་ཞུགས་སོ། །དེ་རྣམས་རྒྱལ་པོ་
གྲགས་པས་མངོན་ཤེས་ཀྱིས་གཟིགས་ཏེ་འདི་རྣམས་འཕགས་ཡུལ་དུ་སོང་ན་ཤམྦྷ་ལ་ལ་
སོགས་པ་གྲོང་བྱེ་བ་ཕྲག་དགུ་བཅུ་རྩ་དྲུག་ན་གནས་པའི་སེམས་ཅན་ཐམས་ཅད་མི་བཟད་
པའི་སེམས་དང་ལྡན་པར་འགྱུར་ཏེ། གང་ཞིག་རྡོ་རྗེ་ཐེག་པར་གསུངས་པ་དེ་ནི་ཡང་དག་ཡེ་
ཤེས་ཀྱི་ལམ་མ་ཡིན་པའི་རྒྱུ་དེས། དྲང་སྲོང་ཐར་པ་དོན་གཉེར་འདི་ཐམས་ཅད་རྒྱལ་པོ་
གྲགས་པའི་བཀས་འཇིགས་པས་རང་གི་གནས་བཏང་སྟེ་གཉེན་བཤེས་རྣམས་བསྡུས་ནས་
329



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འཕགས་པའི་ཡུལ་དུ་སོང་ངོ་ཞེས་རིགས་བཞིའི་སྐྱེ་བོ་རྣམས་སེམས་སྐལ་པ་ངན་པར་གྱུར་
ཏེ། ཟབ་པ་དང་རྒྱ་ཆེ་བའི་སྣོད་དུ་གྱུར་པའི་སེམས་ལེགས་པར་མི་ལྡན་པའི་ཕྱིར་རོ་ཞེས་དེ་
ལྟར་སེམས་ཅན་རྣམས་ཀྱི་བསམ་པ་མཁྱེན་པ་མིའི་དབང་པོ་གྲགས་པས། ཁྱབ་འཇུག་དང་
ཚངས་པ་དྲག་པོའི་རིགས་ཐམས་ཅད་རྨོངས་པར་བྱེད་པ་ཞེས་བྱ་བའི་ཏིང་ངེ་འཛིན་ལ་
སྙོམས་པར་ཞུགས་སོ། །ཏིང་ངེ་འཛིན་དེ་དང་ལྷའི་བྱིན་རླབས་ཀྱི་སྟོབས་ཀྱིས་དྲང་སྲོང་དེ་
དག་ཐམས་ཅད་ནགས་ཚལ་དེ་ཉིད་དུ་རྨོངས་པར་གྱུར་པས། ནགས་ཚལ་དེ་ན་གནས་པའི་
རི་ཁྲོད་པ་ལ་སོགས་པ་རྣམས་ཀྱིས་བཅིངས་པས་སླར་དཀྱིལ་འཁོར་གྱི་ཁང་པ་དེར་ཁྱེར་ཏེ་
འོངས་ནས་མིའི་དབང་པོ་གྲགས་པའི་ཞབས་དྲུང་དུ་དོར་བ་དང་། དེ་རྣམས་རབ་ཏུ་སད་དེ་
མིའི་དབང་པོ་གྲགས་པ་དང་། དཀྱིལ་འཁོར་གྱི་ཁང་པ་མ་ལ་ཡའི་ཚལ་དང་བཅས་པ་མཐོང་
བས་ཡ་མཚན་སྐྱེས་ནས། ཨེ་མ་ཧོ། འདི་ནི་ངོ་མཚར་ཆེ་སྟེ། བདག་ཅག་རབ་ཏུ་མ་སད་པར་
ནགས་ཚལ་ཆེན་པོ་ནས་དཀྱིལ་འཁོར་གྱི་ཁང་པ་ཆེན་པོར་སུས་ཁྱེར་ཏེ་འོངས་ཞེས་པའི་
ཚིག་དེ་སྐད་སྨྲས་པ། རྒྱལ་པོ་འཇམ་དཔལ་གྲགས་པའི་བློན་པོ་སྤྲུལ་པའི་སྐུ་རྒྱ་མཚོའི་བློ་
གྲོས་ཀྱིས་ཐོས་ནས་སྨྲས་པ། ཀྱེ། ཉི་མའི་ཤིང་རྟ་ལ་སོགས་པ་ཚངས་པའི་དྲང་སྲོང་རྣམས་
ཡ་མཚན་པར་མ་བྱེད་ཅིག རྒྱལ་པོ་གྲགས་པ་འདི་ནི་ཕྱོགས་གཅིག་པ་མ་ཡིན་ཏེ། ཁྱེད་
རྣམས་རྗེས་སུ་བཟུང་བའི་དོན་དུ་སངས་རྒྱས་ཀྱིས་བྱིན་གྱིས་བརླབས་པ་ལས་བྱུང་བའི་བྱང་
ཆུབ་སེམས་དཔའ་ཆེན་པོ་ཞིག་གོ །དེའི་ཕྱིར་འདིའི་ཞབས་ལ་སྐྱབས་སུ་སོང་ལ། རྒྱུད་ཀྱི་
རྒྱལ་པོ་དང་པོའི་སངས་རྒྱས་ལས་འཇིག་རྟེན་དང་འཇིག་རྟེན་ལས་འདས་པའི་ལམ་གྱི་
དབང་བསྐུར་བར་གསོལ་བ་ཐོབ་ཅིག་ཅེས་སྨྲས་པའི་ཚིག་དེ་དང་སངས་རྒྱས་ཀྱིས་བྱིན་གྱིས་
བརླབས་ཀྱིས་ཉི་མའི་ཤིང་རྟ་སོགས་ཚངས་པའི་དྲང་སྲོང་རྣམས་བློ་རབ་ཏུ་སད་དེ་སྨྲས་པ།
330



སྡུད་པ་པོས་ཇི་ལྟར་བསྡུས་ཚུལ།
ལེགས་སོ་ལེགས་སོ་རྒྱ་མཚོའི་བློ་གྲོས་ཁྱོད་ཀྱི་ཚིག་གང་གིས་བདག་ཅག་གི་སེམས་རབ་ཏུ་
སད་པར་གྱུར་ཏོ། །དེའི་ཕྱིར་ད་ནི་དཀོན་མཆོག་གསུམ་ལ་སྐྱབས་སུ་སོང་སྟེ། སེམས་ཅན་
མཐའ་དག་གིས་སྐྱེ་བ་འདི་ཉིད་ལ་ཡང་དག་པར་རྫོགས་པའི་སངས་རྒྱས་ཐོབ་པར་བྱ་བའི་
སླད་དུ་རྒྱུད་ཀྱི་རྒྱལ་པོ་དུས་ཀྱི་འཁོར་ལོ་ལས། འཇིག་རྟེན་དང་འཇིག་རྟེན་ལས་འདས་པའི་
དངོས་གྲུབ་སྒྲུབ་པའི་ལམ་དབང་བསྐུར་བར་གསོལ་བ་གདབ་པར་བགྱིའོ། །ཞེས་དེ་སྐད་
སྨྲས་ནས། དྲང་སྲོང་དེ་རྣམས་ཀྱིས་ཚངས་པའི་རིགས་ཀྱི་རྒྱལ་པོ་ཉི་མའི་ཤིང་རྟ་ལ་བོས་ཏེ།
ཀྱེ། ཉི་མའི་ཤིང་རྟ་ཁྱོད་ནི་རིག་བྱེད་ལ་སོགས་པའི་བསྟན་བཅོས་ཀྱི་གླེགས་བམ་གཅིག་
པུར་གྱུར་པ། འཇིག་རྟེན་དང་འཇིག་རྟེན་ལས་འདས་པའི་བསྟན་བཅོས་ཐམས་ཅད་ཀྱི་
གཞལ་བྱ་འཛིན་པའི་ཐུགས་ཅན་ནོ། །དེས་ན་བདག་ཅག་གིས་གསོལ་བ་འདེབས་པའི་ཚིག་
གིས། རྒྱལ་པོ་གྲགས་པ་ལ་གསོལ་བ་གདབ་པར་བྱོས་ཤིག བདག་ཅག་ཀྱང་མཎྜལ་སྔོན་དུ་
འགྲོ་བ་ཅན་གྱིས་སྐྱབས་སུ་སོང་སྟེ་ཐམས་ཅད་ཀྱིས་གསོལ་བ་གདབ་པར་བགྱིའོ། །དེ་ནས་
ཚངས་པའི་དྲང་སྲོང་རྣམས་ཀྱི་ཚིག་དེས་ཉི་མའི་ཤིང་རྟས། རིན་པོ་ཆེ་གསེར་གྱི་རང་བཞིན་
གྱི་མེ་ཏོག་རྣམས་ཀྱིས་མཎྜལ་བྱས་ནས། མིའི་དབང་པོ་གྲགས་པའི་ཞབས་ཀྱི་དྲུང་དུ་རིན་
པོ་ཆེ་མེ་ཏོག་གི་སྙིམ་པ་གཏོར་ཏེ། པུས་མོ་གཉིས་ས་ལ་བཙུགས་ཤིང་ལག་པ་གཉིས་ཐལ་
མོ་སྦྱར་བ་སྤྱི་བོར་སོན་པས་ཚངས་པའི་དྲང་སྲོང་རྣམས་དང་ཐབས་ཅིག་ཏུ་རྒྱལ་པོ་གྲགས་
པའི་ཞབས་ལ་ཕྱག་འཚལ་ནས་པུས་མོ་གཡས་པའི་ལྷ་ང་ས་ལ་བཙུགས་ཤིང་ཐལ་མོ་སྦྱར་
བ་དཔྲལ་བར་བཀོད་དེ། མིའི་དབང་པོ་གྲགས་པ་ལ་གསོལ་བ་བཏབ་པ། བཅོམ་ལྡན་
འདས་ཀྱིས་གང་དུ་མཚམས་མེད་པ་ལྔ་བྱེད་པ་པོ་རྣམས་ཀྱང་སྐྱེ་བ་འདི་ཉིད་ལ་སངས་རྒྱས་
ཉིད་འཐོབ་པར་ལུང་བསྟན་ཅིང་། བཅོམ་ལྡན་འདས་རྡོ་རྗེ་འཛིན་པའི་མཆོག་ཏུ་མི་འགྱུར་
331



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བའི་བདེ་བས་ཡང་དག་པར་བསྡུས་པའི་ཕྱག་རྒྱ་ཆེན་པོ་ཐོབ་པར་ལུང་སྟོན་པ་རྒྱུད་ཀྱི་རྒྱལ་
པོ་དང་པོའི་སངས་རྒྱས་བསྟན་དུ་གསོལ། དེ་བཞིན་གཤེགས་པས་རྒྱལ་པོ་ཟླ་བ་བཟང་པོ་
ལ་བསྟན་པའི་དང་པོའི་སངས་རྒྱས་སྟོང་ཕྲག་བཅུ་གཉིས་པ་གང་ཡིན་པ་དེ་ཉིད་གཞུང་ཉུང་
དུས། དང་པོའི་སངས་རྒྱས་རྒྱུད་ཀྱི་རྒྱལ་པོ་བསྡུས་པ་འདི་ཡང་དག་པར་བསྡུ་བ་མཛད་ནས་
ཚངས་པའི་དྲང་སྲོང་རྣམས་ལ་སྟོན་པས་བསྟན་དུ་གསོལ་ཞེས་ཞུས་སོ། །དེའི་ཚེ་དུས་ཀྱི་
འཁོར་ལོའི་དཀྱིལ་འཁོར་གྱི་ཁང་པའི་ཤར་གྱི་སྒོ་དང་ཉེ་བའི་ནོར་བུ་རིན་པོ་ཆེའི་ཁྱམས་
ཆེན་པོར། རིན་པོ་ཆེའི་སེངྒེའི་ཁྲི་ཆེན་པོ་ལ་བཞུགས་པ། ཆོས་ཀྱི་རྒྱལ་པོ་འཇམ་དཔལ་
གྲགས་པ་གང་ཞིག ལྷ་དང་ལྷ་མ་ཡིན་དང་ཀླུའི་སྤྲུལ་པའི་སྐུ་རྒྱལ་པོའི་རིགས་ཆེན་པོ་དགུ་
བཅུ་རྩ་དྲུག་ཏུ་སྐྱེས་པ་རིན་པོ་ཆེའི་ཅོད་པན་ཆེན་པོ་བཅིངས་པ་གྲོང་ཁྱེར་བྱེ་བ་བྱེ་བའི་བདག་
པོ་རྣམས་ཀྱིས་ཞབས་ཀྱི་པདྨ་ལ་ཕྱག་བྱས་པ། དེ་བཞིན་གཤེགས་པ་ཐམས་ཅད་ཀྱི་ཤེས་
རབ་ཀྱི་སྐུ་ཉིད་ལ། ཞུ་བ་པོ་ཉི་མའི་ཤིང་རྟས་གསོལ་བ་བཏབ་པ་གསན་ནས་ཉི་མའི་ཤིང་རྟ་
ལ་གསུངས་པ། ཉི་མའི་ཤིང་རྟ་ཁྱོད་ཚངས་པའི་དྲང་སྲོང་གི་རིགས་ལ་སོགས་པ། སེམས་
ཅན་ཐམས་ཅད་ཀྱིས་ཡང་དག་པར་རྫོགས་པའི་སངས་རྒྱས་ཀྱི་ལམ་ཐོབ་པར་བྱ་བའི་སླད་
དུ་རྒྱུད་ཀྱི་རྒྱལ་པོ་མཆོག་གི་དང་པོའི་སངས་རྒྱས་དམ་པའི་དངོས་པོ་ཉན་པར་འདོད་ཅིང་།
ཡང་དག་པར་བརྩོན་པ་གང་ཡིན་པ་དེ་ནི་ལེགས་སོ་ལེགས་སོ། །ཁྱོད་ཀྱི་འདི་ལེགས་པ་དེ་
བས་ན་རྒྱུད་ཀྱི་རྒྱལ་པོ་མཆོག་གི་དང་པོའི་སངས་རྒྱས་དམ་པའི་དངོས་པོ་འཇིག་རྟེན་དང་
འཇིག་རྟེན་ལས་འདས་པའི་དངོས་གྲུབ་སྒྲུབ་པར་བྱེད་པ་དུས་ཀྱི་འཁོར་ལོའི་རྣལ་འབྱོར་
གང་ཡིན་པ་ཁྱོད་ཀྱིས་དྲིས་པ་དེ་ཐམས་ཅད་བདག་གིས་བསྟན་པར་བྱའོ། །སྡུད་པར་བྱེད་པ་
པོ་རྒྱལ་པོ་གྲགས་པ་བདག་གིས་དེ་བཞིན་གཤེགས་པའི་བྱིན་གྱིས་བརླབས་ཀྱི་སྟོབས་ཀྱིས།
332



སྡུད་པ་པོས་ཇི་ལྟར་བསྡུས་ཚུལ།
ཡང་དག་པར་རྫོགས་པའི་སངས་རྒྱས་དང་ཟླ་བ་བཟང་པོ་སྟོན་པ་པོ་དང་གསོལ་བ་འདེབས་
པ་པོར་འབྲེལ་བས་རྩ་བའི་རྒྱུད་ཉིད་ཕྲེང་བ་འཛིན་པའི་སྡེབ་སྦྱོར་གྱིས་ཡང་དག་པར་བསྡུས་
ཏེ། རྒྱུད་ཀྱི་རྒྱལ་པོ་ཆེན་པོ་ལས་འབྱུང་བ་སྔོན་དུ་ལུང་བསྟན་པའི་དོན་བཞིན་བགྱིད་ན།
རྒྱུད་ཀྱི་རྒྱལ་པོ་དམ་པའི་དངོས་པོ་ཤེས་རབ་དང་ཐབས་ཀྱི་བདག་ཉིད་ཀྱི་རྣལ་འབྱོར་འདི་
ཉིད་ཁྱེད་ཀྱིས་ཀྱང་རྩེ་གཅིག་པའི་ཡིད་ཀྱིས་ཉོན་ཅིག ཅེས་གསུངས་ཏེ། ཐམས་ཅད་མཁྱེན་
པ་ལ་སོགས་པ་ནས་མཇུག་གི་བར་དུ་ཡང་དག་པར་བསྡུ་བར་མཛད་དོ། །དེ་ལྟར་ནག་པའི་
ཉ་ལ་ཉི་མའི་ཤིང་རྟ་ལ་སོགས་པའི་ཚངས་པའི་དྲང་སྲོང་རྣམས་དང༌། ཡུལ་དགུ་བཅུ་རྩ་དྲུག་
ན་གནས་པའི་སྐལ་པ་དང་ལྡན་པ་རྣམས་ལ་དབང་བསྐུར་ཞིང་རྒྱུད་བསྟན་པས་དེ་ཐམས་
ཅད་གཉིས་སུ་མེད་པའི་ཡེ་ཤེས་ཀྱི་སྐུ་གྲུབ་བོ། །དེ་ལ་དྲང་སྲོང་རིགས་ཐ་དད་པ་རྡོ་རྗེ་ཐེག་
པ་ལ་རིགས་གཅིག་ཏུ་མཛད་པས་རྒྱལ་པོ་གྲགས་པའི་སྐུ་ཚེའི་མཐའ་མར་རིགས་ལྡན་གྱི་
མཚན་གསོལ་ཞིང་། དེ་མན་ཆད་ཀྱི་སྲས་རྒྱུད་ཐམས་ཅད་རིགས་གཅིག་པའི་བརྒྱུད་ལ་
གནས་པས་རིགས་ལྡན་ཞེས་བྱའོ། །དེ་ནས་སྲས་པདྨ་དཀར་པོ་ཆོས་སྟོན་པ་པོར་སེངྒེའི་ཁྲི་
ལ་བསྐོས་ཏེ་རང་ཉིད་ལོངས་སྤྱོད་རྫོགས་པའི་སྐུར་ཐིམ་པར་གྱུར་རོ། །
གསུམ་པ་རིགས་ལྡན་པདྨ་དཀར་པོ་སོགས་རིགས་ལྡན་ཕྱི་མ་རྣམས་བྱོན་པའི་
ཚུལ་ལ། དེ་ཡང་རྩ་བའི་རྒྱུད་ལས། འདི་ཡི་སྒྲོལ་མ་ལྷ་མོ་ཆེ། །སྲས་ནི་པད་འཛིན་འཇིག་
རྟེན་དབང་། །ཞེས་དང༌། འགྲེལ་བཤད་བྱེད་པ་པད་དཀར་འཛིན། །ཞེས་བཅོམ་ལྡན་
འདས་ཀྱིས་ལུང་བསྟན་པ་ལྟར་རིགས་ལྡན་འཇམ་དཔལ་གྲགས་པའི་བཙུན་མོ་སྒྲོལ་མ་ལྷ་
མོའི་ལྷུམས་ནས་བལྟམས་པ་འཇིག་རྟེན་དབང་ཕྱུག་སྤྱན་རས་གཟིགས་ཀྱི་སྤྲུལ་པ་རིགས་
ལྡན་པདྨ་དཀར་པོས་ཀྱང་ལོ་བརྒྱའི་བར་དུ་སྐལ་པ་དང་ལྡན་པའི་གདུལ་བྱ་དཔག་ཏུ་མེད་པ་
333



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ལ་དབང་བསྐུར་རྒྱུད་བཤད་མཛད་ཅིང་། ཁྱད་པར་བསྡུས་པའི་རྒྱུད་ལ་འགྲེལ་ཆེན་དྲི་མ་
མེད་པའི་འོད་སྟོང་ཕྲག་བཅུ་གཉིས་པ་སོགས་མཛད་དོ། །པདྨ་དཀར་པོའི་རྗེས་སུ་ས་བཅུ་
དབང་ཕྱུག་སོ་སོའི་སྤྲུལ་པའི་སྐུ་བཟང་པོ་དང་། རྣམ་རྒྱལ་དང་། བཤེས་གཉེན་བཟང་པོ་
སོགས་བྱོན་དང་འབྱོན་པར་འགྱུར་བའི་རིགས་ལྡན་བརྒྱུད་པ་དང་བཅས་པ་རྣམས་འོག་ཏུ་
བྱང་ཕྱོགས་ཤམྦྷ་ལའི་ཞིང་གི་ལོ་རྒྱུས་ཀྱི་སྐབས་སུ་འཆད་པར་འདོད་དོ། །
བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་རྒྱལ་པོ་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཐུབ་བསྟན་མཛེས་པར་བྱེད་པའི་
རྒྱན་ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་ལས་སྡུད་པ་པོས་ཇི་ལྟར་བསྡུས་ཚུལ་བསྟན་པ་སྟེ་
སྐབས་གཉིས་པའི་སརྒ་གཉིས་པའོ།། །།
s
s
་
ས
འབཅུ་
བ
སྨབ་
བགམ་
མཚབས
མ
་
-
-
-
བབ་
334



དུས་ཀྱི་འཁོར་ལོའི་རྒྱུད་ཀྱི་ཆེ་བ་བསྟན་པ།
གསུམ་པ་དུས་ཀྱི་འཁོར་ལོའི་རྒྱུད་ཀྱི་ཆེ་བ་མདོ་ཙམ་བསྟན་པ་ལ། དེ་ཡང་རྗེ་
བཙུན་ཐམས་ཅད་མཁྱེན་པ་ཏཱ་ར་ནཱ་ཐའི་གསུང་རབ་ལ་གཙོ་བོར་གཞི་བཅོལ་ཏེ་བཤད་པར་
བྱའོ། །དེ་ལ་མཆོག་གི་དང་པོའི་སངས་རྒྱས་རྒྱུད་ཐམས་ཅད་ཀྱི་རྒྱལ་པོ་བཅོམ་ལྡན་འདས་
དཔལ་དུས་ཀྱི་འཁོར་ལོ་ཞེས་བྱ་བ་འདི་ཉིད་རྫོགས་པའི་སངས་རྒྱས་ཐམས་ཅད་ཀྱིས་
ལེགས་པར་གསུངས་པ། ས་བཅུའི་བྱང་ཆུབ་སེམས་དཔའ་རྣམས་ཀྱིས་བཀའ་བསྡུས་ཏེ་
འགྲེལ་བས་ལེགས་པར་བཀྲལ་བ། གྲུབ་པའི་དབང་ཕྱུག་ཀུན་གྱིས་ཐུགས་ཉམས་སུ་བཞེས་
པས་གྲུབ་པ་བརྙེས་པ། སྤྲུལ་པའི་ལོ་པཎ་ཚོགས་ཀྱིས་ལེགས་པར་བསྒྱུར་ཏེ་འཆད་ཉན་
སྒོམ་པས་གཏན་ལ་ཕབ་པར་མཛད་པ་སྟེ། དེ་ལྟ་བུའི་རྒྱུད་འདི་ནི་མི་འགྱུར་བའི་བདེ་བ་
སྙིང་རྗེ་ཆེན་པོ་དང་། རྣམ་ཀུན་མཆོག་ལྡན་གྱི་སྟོང་གཟུགས་སྟོང་པ་ཉིད་དེ། དེ་གཉིས་ཟུང་
དུ་འཇུག་པའི་མཚན་ཉིད་སྟོང་ཉིད་སྙིང་རྗེའི་སྙིང་པོ་ཅན་འདི་ནི་དུས་ཀྱི་འཁོར་ལོའི་རྒྱུད་ཀྱི་
སྙིང་པོར་བཞུགས་པ་ཡིན་ལ། གཞན་ཡང་དད་པ་དང་། ངེས་འབྱུང་དང་། བླང་དོར་གྱི་སྤྱོད་
པ། ཞི་ལྷག་གི་ཏིང་ངེ་འཛིན་དང་། ཚད་མེད་བཞི། ཕར་ཕྱིན་བཅུ། བསྡུ་དངོས་བཞི། བྱང་
ཕྱོགས་སོ་བདུན་སོགས་མདོ་དང་ཐུན་མོང་བ་རྣམས་དང་། མཚན་བཅས་མཚན་མེད་ཀྱི་
རྣལ་འབྱོར། དབང་བཞིའི་ཡེ་ཤེས། བསྐྱེད་རྫོགས་ཀྱི་རིམ་པ་རྣམ་གྲངས་མི་འདྲ་བ་ཐམས་
ཅད་ཀྱང་འདིའི་ཁོངས་སུ་ཆུད་པའི་ཕྱིར་མདོ་རྒྱུད་ཐམས་ཅད་ཀྱི་དོན་གྱི་བཅུད་མ་ལུས་པ་
འདུས་པས་འདི་ནི་མདོ་རྒྱུད་ཀུན་གྱི་དགོངས་པ་ཡིན་ནོ། །ཐེག་པ་ཐམས་ཅད་ཀྱི་རྩེ་མོ་ཡང་
ཡིན་ཏེ། རྒྱུད་འདིའི་ཟབ་དོན་མཐར་ཐུག་ནི། རྣལ་འབྱོར་ཡན་ལག་དྲུག་པ་འབྲས་བུ་དང་
བཅས་པ་གསལ་བར་བསྟན་པ་དང༌། རྒྱུད་གཞན་ཐམས་ཅད་ཀྱི་སྦས་དོན་རྣམས་ཀྱང་
འདིས་གསལ་བར་མཛད་པ་ཡིན་ལ། དེ་ཡང་ངེས་དོན་ཤིན་ཏུ་གབ་པའི་གསུང་རབ་རྣམས་
335



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ལ་གང་ཟག་སྐལ་དམན་དག་ཡིད་རྟོན་པས་ཐེག་དམན་གྱི་མདོ་ཞེས་གྲགས་ལ། ངེས་དོན་
ཅི་རིགས་གབ་ཅིང་ཇི་ལྟར་འོས་པ་གསལ་བར་མཛད་པ་རྣམས་གང་ཟག་དབང་པོ་འབྲིང་གི་
རིགས་རྣམས་ཀྱིས་སྐལ་བར་ཐོབ་པ་ནི་ཕར་ཕྱིན་ཐེག་པ་ནས་ཡོ་གའི་ཐེག་པའི་བར་དུ་
གྲགས་ཏེ་བླ་ན་ཡོད་པའོ། །ཟབ་དོན་མཐར་ཐུག་གསལ་བར་སྟོན་པ་རྣམས་དབང་པོ་མཆོག་
རྣམས་ཁོ་ནའི་ཆོས་ཀྱི་སྐལ་བར་བྱོན་པ་ལ་ཐེག་པ་བླ་ན་མེད་པ་ཞེས་གྲགས་པ་ཡིན་ནོ། །
རྒྱུད་འདི་ནི་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་ཐམས་ཅད་ཀྱི་འབྱུང་
གནས་སུ་གྱུར་ཏེ། རི་ལུ་མིག་སྨན་རྐང་མགྱོགས་ལ་སོགས་པ་ཐུན་མོང་གི་དངོས་གྲུབ་ཆུང་
དུ་དང༌། འདོད་པའི་ལུས་ཀྱི་རིག་འཛིན་འབྲིང་པོ། གཟུགས་ཀྱི་རིག་འཛིན་ཆེན་པོ་སྟེ་དེ་
རྣམས་འཇིག་རྟེན་པའི་དངོས་གྲུབ་དང་། འཇིག་རྟེན་ལས་འདས་པ་ནི། ཕྱག་རྒྱ་ཆེན་པོ་
མཆོག་གི་དངོས་གྲུབ་སྟེ་གཉིས་སུ་མེད་པའི་ཡེ་ཤེས་ཀྱི་སྐུ་འགྲུབ་པ་ཡན་ཆད་ནས་མཐར་
ཐུག་རྫོགས་པའི་སངས་རྒྱས་ཀྱི་འབྲས་བུ་བར་དུ་རྒྱུད་འདིས་གསལ་བར་བསྟན་པའི་ཕྱིར་
རོ། །འདི་ནི་དུས་གསུམ་སངས་རྒྱས་ཐམས་ཅད་ཀྱི་བགྲོད་པ་གཅིག་པའི་ལམ་མཆོག་
མཐར་ཐུག་པ་ཡང་ཡིན་ཏེ། འདས་པའི་སངས་རྒྱས་ཐམས་ཅད་ཀྱིས་རྡོ་རྗེའི་རྣལ་འབྱོར་
འདི་བསྒོམས་པས་མངོན་པར་རྫོགས་པར་སངས་རྒྱས། མ་བྱོན་པའི་སངས་རྒྱས་རྣམས་
ཀྱང་འདི་བསྒོམ་པས་འཚང་རྒྱ་བར་འགྱུར། ད་ལྟར་ཕྱོགས་བཅུ་ན་བཞུགས་པའི་སངས་
རྒྱས་ཐམས་ཅད་ཀྱང་འདི་བསྒོམས་པས་སངས་རྒྱས་པ་ཁོ་ན་ཡིན། དེ་ཡང་བྱང་ཆུབ་སེམས་
དཔའ་ཐོག་མ་ནས་སྔགས་ཀྱི་སྒོར་ཞུགས་པ་རྣམས་སྨོས་མ་དགོས། རེ་ཞིག་མདོ་ལམ་ཁོ་ན་
ལ་ཞུགས་པ་རྣམས་ཀྱང་མཐར་རྫོགས་པའི་སངས་རྒྱས་ཐོབ་ཀར་སྔགས་ལ་མི་འཇུག་པའི་
ཐབས་གཏན་ནས་མེད། དེ་ལྟ་བུ་སྔགས་ལམ་དེ་ཡང་རྒྱུད་སྡེ་འོག་མ་གསུམ་གྱི་ལམ་ཙམ་
336



དུས་ཀྱི་འཁོར་ལོའི་རྒྱུད་ཀྱི་ཆེ་བ་བསྟན་པ།
མམ། རྣལ་འབྱོར་བླ་མེད་ཀྱི་ལམ་བསྐྱེད་རིམ་དང་། ལས་རབ་འབྱམས་སོགས་ཀྱིས་མ་
ཡིན་ཏེ། རྫོགས་པའི་རིམ་པ་མཐར་ཐུག་ལ་རྟེན་ནས་བླ་ན་མེད་པའི་བྱང་ཆུབ་བསྒྲུབ་དགོས།
དེ་འདྲ་བའི་རྫོགས་རིམ་དེ་ནི་སྦྱོར་བ་ཡན་ལག་དྲུག་ཁོ་ན་ལས་གཞན་དུ་མེད་པས་སངས་
རྒྱས་ཐམས་ཅད་ཀྱི་ལམ་དངོས་གཞི་རྣལ་འབྱོར་ཡན་ལག་དྲུག་པ་འདི་ཁོ་ན་ཡིན་པའི་ཕྱིར་
རོ། །སངས་རྒྱས་ཐམས་ཅད་ཀྱི་བགྲོད་པ་གཅིག་པའི་ལམ་ཡིན་པའི་ཕྱིར་རྣལ་འབྱོར་དབང་
ཕྱུག་ཐམས་ཅད་ཀྱི་གཤེགས་ཤུལ་དུའང་གྲུབ་བོ། །གཞན་ཡང་རྒྱུད་ཟབ་མོ་འདི་ཉིད་ཁམས་
དྲུག་ལྡན་པ་རྡོ་རྗེའི་ལུས་དང་ལྡན་པའི་གང་ཟག་གཅིག་ཚེ་གཅིག་ལུས་གཅིག་ལ་སངས་
རྒྱས་ཀྱི་ས་ལ་ཁྲིད་པར་བྱེད་པའི་ཉེ་ལམ་མྱུར་ལམ་ཁྱད་པར་ཅན་ཡིན་ལ། དེ་ཡང་ཁམས་
དྲུག་ལྡན་པ་རྡོ་རྗེའི་ལུས་དང་ལྡན་པའི་གང་ཟག་ཅེས་པ་ནི། ས་ཁམས་དང་ཆུ་ཁམས་མེ་
ཁམས་རླུང་ཁམས་ནམ་མཁའི་ཁམས་ཡེ་ཤེས་ཀྱི་ཁམས་བཅས་དྲུག་དང་ལྡན་ལ། འདིར་
གཟུགས་མེད་ཁམས་པ་ཞེས་པ་དམན་པ་ལ་དགག་སྒྲ་སྦྱར་བ་ཡིན་ཅིང་། ཕྲ་བའི་གཟུགས་
ནི་ཡོད་ལ། དེའི་ཕྱིར་སེམས་ཅན་ཐམས་ཅད་ཀྱི་ལུས་ལ་ཁམས་དྲུག་གི་ཆ་ཤས་ཚང་བ་ཙམ་
ཡིན་མོད་ཀྱི། ཤས་ཆེར་སྤྱོད་པའི་དབང་དུ་བྱས་ནས་ཡེ་ཤེས་བཞག་པའི་ཁམས་ལྔ་པོ་ལ།
གཟུགས་མེད་ཁམས་པ་ནམ་མཁའི་ཁམས་ཁོ་ན་སྟེ་གཅིག་ལྡན་དང་། བསམ་གཏན་གཞི་པ་
ལ་དེའི་སྟེང་དུ་རླུང་ཁམས་ཏེ་གཉིས་ལྡན་དང་། བསམ་གཏན་གསུམ་པ་གཉིས་པ་དང་པོའི་
ལྷ་རྣམས་སྔ་མའི་སྟེང་དུ་མེ་ཁམས་བསྣན་པས་གསུམ་ལྡན་དང་། འདོད་ཁམས་ཀྱི་ལྷ་རྣམས་
དེའི་སྟེང་དུ་ཆུ་ཁམས་བསྣན་པས་བཞི་ལྡན་དང་། མིའི་འགྲོ་བ་རྣམས་དེའི་ཡང་སྟེང་དུ་ས་
ཁམས་བསྣན་པས་ཁམས་ལྔ་ལྡན་ཡིན་ལ། ཡེ་ཤེས་ཀྱི་ཁམས་ནི་ཀུན་ལ་ཁྱབ་པ་ཡིན་ཡང་
ཁམས་གཞན་རྣམས་ཕྲ་བ་ན་ཡེ་ཤེས་ཀྱང་ཕྲ་ལ། ཁམས་གཞན་རྣམས་རགས་པ་ན་ཡེ་ཤེས་
337



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཀྱང་རགས་པར་འབྱུང་བས་མི་ལུས་ལ་ཁྱབ་བྱ་ཁམས་ལྔ་སྟོབས་ཆེན་ཡོད་པ་བཞིན་དུ་ཁྱབ་
བྱེད་ཡེ་ཤེས་ཀྱང་སྟོབས་ཆེ་བའི་ཕྱིར་རོ། །དེ་ལྟར་སྐྱེས་བུའི་ལུས་སྤྱི་ཁྱབ་ཁམས་ལྔ་ལྡན་
ཡིན་པ་ལྟར། རྟེན་གྱི་ཐིག་ལེ་བྱང་ཆུབ་ཀྱི་སེམས་ཀྱང་ཁམས་ལྔ་ལྡན་ཡིན་ཞིང་། ལྔ་པོ་དང་
དབྱེར་མེད་དུ་འདྲེས་པའི་བརྟེན་པ་སེམས་ཀྱི་ཆོས་འགྱུར་བདེ་བག་ཆགས་དང་བཅས་པ་ནི་
ཡེ་ཤེས་ཀྱི་ཁམས་ཡིན་ལ། དེ་ལྟར་ན་འབྱུང་བ་རྣམས་ཀྱི་ནང་ནས་རགས་ཤོས་ས་ཁམས་
ཡིན་པས། དེའི་ཐིག་ལེ་དང་དེ་ལ་བརྟེན་པའི་འགྱུར་བདེ་ཡེ་ཤེས་ཀྱི་ཁམས་ཀྱང་ཤིན་ཏུ་
རགས་པའི་ཕྱིར། ལམ་སྒོམ་པའི་གནས་སྐབས་སུ་ས་ཁམས་རགས་པ་དེ་འཆིང་བསླ་ཞིང་།
རགས་པ་བཅིངས་པས་ཕྲ་བ་ཡང་རང་ཤུགས་ཀྱིས་འཆིང་བར་འགྱུར། ཐོག་མར་རིགས་པ་
མ་བཅིངས་ན་ཕྲ་བ་ཁོ་ན་འཆིང་བའི་ཐབས་མེད། དེས་ན་ཚེ་འདིར་མཆོག་གི་དངོས་གྲུབ་
ཐོབ་པ་ལ་མི་འགྱུར་བའི་བདེ་བ་སྒྲུབ་དགོས། དེ་ལ་ཞུ་བདེ་འགྱུར་མེད་སྒྲུབ་དགོས། དེ་
གཉིས་ཀ་བྱང་ཆུབ་ཀྱི་སེམས་འཆིང་བ་ལ་རགས་ལས་པས། འཆིང་བའི་སྐབས་སུ་རགས་
རིམ་ནས་འཆིང་དགོས་པའི་ཕྱིར་ན། ཁམས་དྲུག་ལྡན་གྱི་ལུས་ལ་ཡེ་ཤེས་ཀྱི་སྐུ་མཆོག་གི་
དངོས་གྲུབ་ཚེ་གཅིག་ལུས་གཅིག་ལ་འགྲུབ་པ་ཡོད་པར་གསུངས་སོ། །རྒྱུད་ཀྱི་རྒྱལ་པོ་
གཞན་དུ་མ་རྣམས་སུ་རྡོ་རྗེའི་ཚིག་གིས་སྦས་ཤིང་གསང་བའི་དོན་མཆོག་གི་དང་པོའི་སངས་
རྒྱས་དུས་ཀྱི་འཁོར་ལོའི་རྒྱུད་འདིར་མ་སྦས་པར་གསལ་བར་བསྟན་ཏེ། དེ་ཡང་ཟབ་གནད་
ཀྱི་གཙོ་བོ་ཚེ་གཅིག་ལ་འཚང་རྒྱ་བའི་ཉེ་ལམ་རྡོ་རྗེའི་རྣལ་འབྱོར་སྦྱོར་བ་ཡན་ལག་དྲུག་པ་
ཞེས་བྱ་བ་རྣམ་པ་ཀུན་གྱི་མཆོག་དང་ལྡན་པའི་སྟོང་ཉིད་ཕྱག་རྒྱ་ཆེན་པོ་དང་། མི་འགྱུར་
བའི་བདེ་བ་ཟུང་དུ་འཇུག་པའི་ལམ་དབང་བཞི་པའི་ཡེ་ཤེས་དེ་ནི་བླ་མེད་ཀྱི་རྒྱུད་གཞན་
རྣམས་སུ་མི་གསལ་བ་དང་། བརྡ་ཐབས་དང་། ཟུར་ཙམ་གྱིས་མཚོན་པ་དང་། མིང་ཙམ་
338



དུས་ཀྱི་འཁོར་ལོའི་རྒྱུད་ཀྱི་ཆེ་བ་བསྟན་པ།
དང་མཚན་ཉིད་མདོར་བསྡུས་ཙམ་ལས་མ་གསུངས་པ་ལ། འདིར་ཤིན་ཏུ་གསལ་བ་དང་།
ཆེས་རྒྱས་པ་དང་། ཡོངས་སུ་རྫོགས་ཤིང་གབ་པ་དང་འཁྲུགས་པ་མེད་ལ། འཐོར་ཐབས་མ་
ཡིན་པར་ཐང་མར་བརྡལ་ཏེ་གསུངས་པའི་ཕྱིར་རོ། །གཞན་ཡང་ཕྱི་འཇིག་རྟེན་ཁམས་ཀྱི་
རྣམ་བཞག་སྐར་རྩིས་ཀྱི་རིམ་པ་སོགས་དང༌། ནང་རྡོ་རྗེའི་ལུས་ཀྱི་སྐྱེ་གནས་འཇིག་ཚུལ་
སོགས་གཞི་གཏན་ལ་འབེབས་ཚུལ་ཡང་གཞན་ལས་ཤིན་ཏུ་རྒྱ་ཆེ་བ་དང༌། སྨིན་བྱེད་དབང་
གི་སྐབས་སུའང་གཞན་ལས་རྒྱ་ཆེ་ཞིང་ཟབ་པ་དང་། ཁྱད་པར་དབང་གོང་མའི་སྐབས་ན་
བཞི་པ་ཕྱག་རྒྱ་ཆེན་པོའི་དབང་རྒྱས་ཤིང་གསལ་བར་གསུངས་པས་ཆེས་ཟབ་པ་དང༌།
གཞན་ནས་མ་བཤད་པའི་རྡོ་རྗེ་སློབ་དཔོན་བདག་པོ་དང་བདག་པོ་ཆེན་པོའི་དབང་དག་
གསུངས་པས་སློབ་དཔོན་གྱི་དབང་ལ་ཟབ་པ་དང་རྒྱ་ཆེ་བ་གཉིས་ཀའི་སྒོ་ནས་མཆོག་ཏུ་
གྱུར་པའོ། །འདིར་བུ་སྟོན་ཐམས་ཅད་མཁྱེན་པའི་ཞལ་སྔ་ནས་ཀྱང་། འདི་ལྟ་བུ་ཆོས་ཟབ་
ལ་རྒྱ་ཆེ་བ། སངས་རྒྱས་རྣམས་ཀྱིས་གསུངས། སྡུད་བྱེད་རྣམས་ཀྱིས་བསྡུས། པཎ་གྲུབ་
རྣམས་ཀྱིས་བཀྲལ། ལོ་པཎ་རྣམས་ཀྱིས་བསྒྱུར། མཁས་པ་རྣམས་ཀྱིས་གཏན་ལ་ཕབ།
བཤད་པའི་སྲོལ་མ་ཆག དབང་གི་ཆུ་བོ་མ་ནུབ། ལྷད་མ་ཞུགས། འདྲེས་མ་ཁྱེར། དམ་མ་
ཉམས། བཀའ་བརྒྱུད་གྲུབ་ཐོབ་རྣམས་ཀྱི་ཟམ་མ་ཆད། བྱིན་རླབས་ཀྱི་ན་བུན་མ་ཡལ།
མདོ་རྒྱུད་འགྲེལ་ཟབ་རྣམས་ཀྱི་ལྡེ་མིག སངས་རྒྱས་སྲས་བཅས་ཐམས་ཅད་ཀྱི་སྤྱི་ལམ་འདི་
ལྟ་བུའི་ཆོས་བཤད་ཉན་བྱར་ཡོད་པ་ཚོ་ཚོགས་བསགས་པ་ཡིན་ཞེས་སོགས་གསུངས་སོ། །
མདོར་ན་འགྲེལ་ཆེན་དྲི་མ་མེད་པའི་འོད། སྡེ་པར། བསྟན་འགྱུར་ལས། འཕགས་པའི་
ཡུལ་འདིར་མ་འོངས་པའི་དུས་ན་རྡོ་རྗེ་སློབ་དཔོན་རྫས་ལ་བརྐམ་པ་དག་འབྱུང་བར་འགྱུར་
ཏེ། ཕྱུག་པོ་རྫས་ཀྱིས་མངོན་པར་ཁེངས་པ་རྣམས་ཀྱི་ཁྱིམ་དུ་སོང་ནས་རྫས་ཀྱི་དོན་དུ་ཆོས་
1. རྒྱུད། ཐ༽ ལྡེབ་ ༡༥༢ བ།
339



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འཚོང་པར་བྱེད་པར་འགྱུར་བ་དང་། རྫས་ལ་ཆགས་པས་སྐལ་པ་དང་མི་ལྡན་པ་རྣམས་ལ་
འཇིག་རྟེན་ལས་འདས་པའི་དབང་སྟེར་བར་འགྱུར་བ་དང་། དང་པོ་རྒྱལ་པོ་ལ་སོགས་པའི་
མངག་གཞུག་པ་ཕྱི་ནས་བླ་མར་འགྱུར་བ་དང༌། རྫས་ཀྱིས་དམན་པ་མི་དགེ་བ་བཅུའི་ལས་
ཀྱི་ལམ་ཡོངས་སུ་བཏང་ཞིང་སེམས་ཅན་སྐལ་པ་དང་ལྡན་པར་གྱུར་པ་གཞན་རྣམས་ལ་ཡང་
འཇིག་རྟེན་ལས་འདས་པའི་དབང་མི་སྟེར་བར་འགྱུར་བ་དང། དེ་དག་རྣམས་ལ་ཉོན་མོངས་
པ་བསྐྱེད་པར་འགྱུར་བ་དང་། རྫས་ཀྱི་དབང་གིས་གདུག་པའི་སེམས་ཅན་རྣམས་ལ་རྡོ་རྗེའི་
ཚིག་རབ་ཏུ་གསལ་བར་བྱེད་པར་འགྱུར་བ་དང་། གཞན་ཡང་རྡོ་རྗེའི་ཚིག་མི་ཤེས་པ་ཕན་
ཚུན་རྩོད་པ་བྱེད་པར་འགྱུར་བ་དང་། མཁས་པའི་མངོན་པའི་ང་རྒྱལ་གྱིས་རྒྱུད་ཀྱི་དོན་མི་
ཤེས་པ་རྣམས་ཀྱང་རྒྱུད་ཀྱི་འགྲེལ་བཤད་བྱེད་པར་འགྱུར་བ་དང་། བདུད་ཀྱི་རིས་རྣམས་
སེམས་ཅན་རྣམས་ཀྱི་བླ་མར་གྱུར་ནས་རྡོ་རྗེའི་ཚིག་ཕྱིན་ཅི་ལོག་ཏུ་སྟོན་པར་འགྱུར་བ་དང་།
སངས་རྒྱས་ཀྱི་ཡེ་ཤེས་དབང་པོ་གཉིས་ལས་སྐྱེས་པའི་བདེ་བར་བྱིས་པའི་བློ་ཅན་རྣམས་ལ་
སྟོན་པར་འགྱུར་བ་དང་། གསུམ་པ་ཤེས་རབ་ཡེ་ཤེས་དེ་ཉིད་བཞི་པ་སྟེ། དེ་ཡང་དེ་བཞིན་
ནོ་ཞེས་པའི་སྒྲ་རྒྱུ་དང་འབྲས་བུ་དབྱེ་བ་མེད་པས་བཅོམ་ལྡན་འདས་ཀྱིས་གསུངས་སོ་ཞེས་
གསུམ་པའི་ཡེ་ཤེས་སངས་རྒྱས་ཀྱི་ཡེ་ཤེས་སུ་སྨྲ་བར་འགྱུར་བ་དང་། འཕགས་པའི་ཡུལ་དུ་
མཁས་པའི་མངོན་པའི་ང་རྒྱལ་གྱིས་གླེགས་བམ་མཐོང་ནས་དབང་བསྐུར་མེད་པར་རྡོ་རྗེ་
ཐེག་པ་སྟོན་པ་པོ་བྱེད་པར་འགྱུར་བ་དེའི་ཕྱིར། དེ་ལྟར་མ་འོངས་པའི་དུས་ཀྱི་གདུག་པའི་
སློབ་དཔོན་རྣམས་ཀྱིས་འཇུག་པ་གཟིགས་ནས། སངས་རྒྱས་བཅོམ་ལྡན་འདས་ཀྱིས་རྒྱུད་
དང་རྒྱུད་གཞན་ཐམས་ཅད་དུ་བཞི་པ་ཤེས་རབ་ཡེ་ཤེས་ཀྱི་དབང་གསལ་པོར་མ་མཛད་དེ།
རྩ་བའི་རྒྱུད་དང་། བསྡུས་པའི་རྒྱུད་རྣམས་སུ་བཞི་པ་ཤེས་རབ་ཡེ་ཤེས་དང་། ཕྱག་རྒྱ་ཆེན་
340



དུས་ཀྱི་འཁོར་ལོའི་རྒྱུད་ཀྱི་ཆེ་བ་བསྟན་པ།
པོ་སྒོམ་པ་དུ་བ་ལ་སོགས་པའི་ལམ་ཤིན་ཏུ་སྦས་ཤིང་། རྩ་བའི་རྒྱུད་འགའ་ཞིག་ལ་རབ་ཏུ་
གསལ་ལོ། །རྩ་བའི་རྒྱུད་མཆོག་གི་དང་པོའི་སངས་རྒྱས་འདི་དང༌། བསྡུས་པའི་རྒྱུད་ལ་
ཡང་བཞི་པ་ཤེས་རབ་ཡེ་ཤེས་རབ་ཏུ་གསལ་ཤིང་ཕྱག་རྒྱ་ཆེན་པོ་སྒོམ་པ་དུ་བ་ལ་སོགས་
པའི་ལམ་ཡང་རབ་ཏུ་གསལ་བ། རྡོ་རྗེ་སློབ་དཔོན་བརྒྱུད་པའི་རིམ་པས་འོངས་པ་མ་ཡིན་
པ་སྟེ། དཔེར་ན་སྔགས་ཀྱི་ལྷ་དང་། དཔའ་བོའི་རིམ་པ་དང་། རང་བྱིན་གྱིས་བརླབས་པའི་
རིམ་པ་ཡང་བླ་མ་བརྒྱུད་པའི་རིམ་པས་འོངས་པ་མ་ཡིན་པ་བཞིན་ནོ། །རྣམ་པར་དག་པའི་
རིམ་པ་ཕྱག་རྒྱ་ཆེན་པོའི་དངོས་གྲུབ་སྟེར་བར་བྱེད་པ་པོ་འདི་མཆོག་གི་དང་པོའི་སངས་རྒྱས་
ལ་རབ་ཏུ་གསལ་བར་གླེགས་བམ་དུ་བྲིས་ཏེ། ཆུ་བོ་ཤཱི་ཏའི་བྱང་དུ་སེམས་ཅན་སྐལ་པ་དང་
ལྡན་པ་རྣམས་ཀྱི་སེམས་ཀྱི་ལྷག་པར་མོས་པ་མཁྱེན་ནས་བཅོམ་ལྡན་འདས་ཀྱིས་བསྟན་
ཅིང་། ཕྱག་ན་རྡོ་རྗེས་གླེགས་བམ་ལ་བྲིས་པའོ། །མཚན་ཡང་དག་པར་བརྗོད་པ་ཚད་མར་
བྱས་ནས། སེམས་ཅན་རྣམས་ཐེ་ཚོམ་མེད་པར་འགྱུར་བ་གང་ཡིན་པ་དེས་ན། སྔགས་ཀྱི་
ཐེག་པའི་ཚུལ་ཐམས་ཅད་ཀྱི་ངེས་པའི་དོན་མཚན་ཡང་དག་པར་བརྗོད་པ་ལས་བཅོམ་ལྡན་
འདས་ཀྱིས་ཕྱག་ན་རྡོ་རྗེ་ལ་ཡང་དག་པར་བསྟན་ཏོ། །དེའི་ཕྱིར་གང་གིས་མཆོག་གི་དང་
པོའི་སངས་རྒྱས་མི་ཤེས་པ་དེས་མཚན་ཡང་དག་པར་བརྗོད་པ་མི་ཤེས་སོ། །གང་གིས་
མཚན་ཡང་དག་པར་བརྗོད་པ་མི་ཤེས་པ་དེས་རྡོ་རྗེ་འཛིན་པའི་ཡེ་ཤེས་ཀྱི་སྐུ་མི་ཤེས་སོ། །
གང་གིས་རྡོ་རྗེ་འཛིན་པའི་ཡེ་ཤེས་ཀྱི་སྐུ་མི་ཤེས་པ་དེས་སྔགས་ཀྱི་ཐེག་པ་མི་ཤེས་སོ། །
གང་གིས་སྔགས་ཀྱི་ཐེག་པ་མི་ཤེས་པ་དེ་དག་ཐམས་ཅད་ནི་འཁོར་བ་པ་སྟེ་བཅོམ་ལྡན་
འདས་རྡོ་རྗེ་འཛིན་པའི་ལམ་དང་བྲལ་བའོ། །དེ་ལྟ་བས་ན་མཆོག་གི་དང་པོའི་སངས་རྒྱས་
ནི་བླ་མ་དམ་པ་རྣམས་ཀྱིས་བསྟན་པར་བྱ་ཞིང་། ཐར་པ་དོན་དུ་གཉེར་བའི་སློབ་མ་དམ་པ་
341



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རྣམས་ཀྱིས་ཉན་པར་བྱའོ་ཞེས་སོགས་རྒྱ་ཆེར་གསུངས་པ་ལྟར་གཞན་ལས་ཆེ་བ་དུ་མའི་སྒོ་
ནས་ཁྱད་པར་དུ་འཕགས་པ་བསྟན་ཏོ། །
བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་རྒྱལ་པོ་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཐུབ་བསྟན་མཛེས་པར་བྱེད་པའི་
རྒྱན་ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་ལས་དུས་ཀྱི་འཁོར་ལོའི་རྒྱུད་ཀྱི་ཆེ་བ་མདོ་ཙམ་བསྟན་
པ་སྟེ་སྐབས་གཉིས་པའི་སརྒ་གསུམ་པའོ།། །།
I་།
t
།
༤
་ ་
•ང
A
;
YOག་
-
-
RA&
，
༩༠5
ཅོམ་
བཀའAགོའ༩
342



བ
འབའ་
རྒྱུད་འདིའི་བརྗོད་བྱའི་ལུས་རྣམ་བཞག་མདོ་ཙམ་བསྟན་པ།
བཞི་པ་རྒྱུད་འདིའི་བརྗོད་བྱའི་ལུས་རྣམ་བཞག་མདོ་ཙམ་འཆད་པ་ལ། འགྲེལ་
ཆེན་དྲི་མ་མེད་པའི་འོད་དུ། བཅོམ་ལྡན་འདས་ཀྱིས་རྒྱུད་བསྟན་པའི་མདོར་བསྡུས་ཏེ་
གཉིས་པའི་སྐབས་ལས། གང་བརྗོད་པར་བྱ་བ་ནི། མཆོག་གི་དང་པོའི་སངས་རྒྱས་རིགས་
མེད་པ་རྒྱུད་ཀྱི་རྒྱལ་པོ་དུས་ཀྱི་འཁོར་ལོ། རྡོ་རྗེ་འཛིན་པའི་ཡེ་ཤེས་ཀྱི་སྐུ་མངོན་དུ་གྱུར་པའི་
མཚན་ཡང་དག་པར་བརྗོད་པས་འཁྱུད་པ། རྒྱུད་ཐམས་ཅད་ཀྱི་རྡོ་རྗེའི་ཚིག་མངོན་དུ་གྱུར་
པས་སངས་རྒྱས་རིན་ཆེན་ཟ་མ་ཏོག་ཁ་འབྱེད་པ། འཇིག་རྟེན་དང་འཇིག་རྟེན་ལས་འདས་
པའི་བདེན་པ་ལ་བརྟེན་པ། རྫོགས་པའི་བྱང་ཆུབ་རྣམ་པ་བཞི་དང་རྡོ་རྗེ་རྣམ་པ་བཞིས་
ཡོངས་སུ་དག་པ། སྐུ་བཞི་དང་རིགས་དྲུག་དང་བདེན་པ་བཅུ་གཉིས་དང༌། དེ་ཁོ་ན་ཉིད་
བཅུ་དྲུག་དང་། སྟོང་པ་ཉིད་བཅུ་དྲུག་དང་། སྙིང་རྗེ་བཅུ་དྲུག་གི་བདག་ཉིད་ཀྱི་བརྗོད་པར་
བུ་བ་དང་རྗོད་པར་བྱེད་པ། དབང་བསྐུར་བ་འཇིག་རྟེན་པའི་བཅུ་དང་འཇིག་རྟེན་ལས་
འདས་པའི་བཅུ་གཅིག་པ་རབ་ཏུ་གསལ་བར་བྱེད་པ་ལས། ལས་ཀྱི་ཕྱག་རྒྱ་དང་ཡེ་ཤེས་ཀྱི་
ཕྱག་རྒྱ་དང་ཕྱག་རྒྱ་ཆེན་མོ་དང་། འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་
རབ་ཏུ་གསལ་བར་བྱེད་པ། འཇིག་རྟེན་གྱི་ཁམས་དང་། ནང་དང་། མངོན་པར་དབང་
བསྐུར་བ་དང་། སྒྲུབ་ཐབས་དང་། ཡེ་ཤེས་ཏེ་ལེའུ་ལྔའི་བདག་ཉིད་དམ་བརྟག་པ་ལྔའི་
བདག་ཉིད་ཅན་ནོ་ཞེས་གསུངས་པའི་དོན་རྣམས་རིམ་བཞིན་འགྲེལ་ཆེན་ཉིད་ལས་བཏུས་
ཏེ་བཤད་པར་བྱའོ། །དེ་ལ་མཆོག་གི་དང་པོའི་སངས་རྒྱས་ནི། སྐད་ཅིག་གཅིག་དང་རྣམ་པ་
ལྔ་དང་རྣམ་པ་ཉི་ཤུ་དང་སྒྱུ་འཕྲུལ་དྲྭ་བས་མངོན་པར་བྱང་ཆུབ་པའི་མཚན་ཉིད་འགྱུར་བ་
མེད་པའི་བདེ་བ་ནི་མཆོག་ཡིན་ལ། དེས་དང་པོར་སངས་རྒྱས་པ་ནི་མཆོག་གི་དང་པོའི་
སངས་རྒྱས་སོ། །རིགས་མེད་པ་ཞེས་པ་ལ་རིགས་ནི་ཤེས་རབ་དང་ཐབས་ཀྱི་བདག་ཉིད་
343



བརྒྱ
ཀ་
བ
སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
གཟུང་བ་དང་འཛིན་པའི་མཚན་ཉིད་ཀྱི་ཆོས་ཏེ། རིགས་དེ་གང་གིས་སྤངས་པ་དེ་ནི་རིགས་
མེད་པ་ཞེས་སོ། །དུས་ཀྱི་འཁོར་ལོ་ཞེས་པའི་དུས་ནི་མཆོག་ཏུ་མི་འགྱུར་བའི་བདེ་བ་ཆེན་
པོའི་མཚན་ཉིད་དེ། དེས་གང་གི་ལུས་ཕུང་པོ་དང་ཁམས་ལ་སོགས་པ་སྒྲིབ་པ་མེད་པའི་
འཁོར་ལོར་བསྐྱེད་པས་ན་དེ་སྐད་ཅེས་སོ། །དེ་ཡང་།
ཀཱ་ཡིག་གིས་ནི་རྒྱུ་ཞི་བ། །
ལ་ཡིག་འདི་ལ་ཐིམ་པ་ཉིད། །
ཙ་ཡིག་གིས་ནི་གཡོ་བའི་སེམས། །
ཀྲ་ཡིག་རིམ་པ་བཅིངས་ལས་སོ། །
ཞེས་རིམ་པ་ནི་ལུས་ལ་སོགས་པའི་ཐིག་ལེ་རྣམས་འཕོ་བ་ཡིན་ལ། དེ་ལྷན་ཅིག་སྐྱེས་པའི་
བདེ་བས་བཅིངས་པ་ནི་ཀཱ་ལ་ཙ་ཀྲ་སྟེ་དུས་ཀྱི་འཁོར་ལོ་ཞེས་སོ། །གཞན་ཡང་དུས་ཀྱི་
འཁོར་ལོ་ཞེས་པ་ཕྱི་ནང་གཞན་གསུམ་དེ་ཁོ་ན་ཉིད་དང་བཅས་པའི་བདག་ཉིད་ཅན་ཏེ།
ཕྱི་རོལ་དུ་ཇི་ལྟར་སྣང་བ་འཇིག་རྟེན་གསུམ་གྱི་བཀོད་པ་བསྟན་པ་ནི་ཕྱི་དུས་ཀྱི་འཁོར་ལོ་
ཡིན་ལ། ཕྱི་རོལ་གྱི་སྣང་བ་ཐམས་ཅད་ནང་གི་ལུས་ཀྱི་ཁམས་ཀྱི་འདུ་འཕྲོད་ལས་སྣང་བའི་
ཕྱིར་ནང་རྡོ་རྗེའི་ལུས་ཀྱི་ཚད་དང་། རྩ་རླུང་ཐིག་ལེའི་བཀོད་པ་བསྟན་པ་ནི་ནང་དུས་ཀྱི་
འཁོར་ལོ་ཞེས་བྱ་སྟེ། རྩ་བའི་རྒྱུད་ལས། ཇི་ལྟར་ཕྱི་རོལ་དེ་བཞིན་ལུས། །ཇི་ལྟར་ལུས་ལ་
དེ་བཞིན་གཞན། །ཞེས་གསུངས་པ་ལྟར་རོ། །དེ་ལྟར་སྒྲིབ་པ་དང་བཅས་པའི་ཕྱི་རོལ་དང་
ནང་གི་རྣམ་པར་སྣང་བ་དེ་དག་སྒྲིབ་པ་དང་བྲལ་བའི་ཚེ་དག་པ་ཡེ་ཤེས་ཀྱི་དཀྱིལ་འཁོར་དུ་
སྣང་བ་ནི་གཞན་དུས་ཀྱི་འཁོར་ལོ་ཞེས་བྱ་སྟེ། སྒྲིབ་པ་དང་བཅས་པའི་ཕྱི་དང་ནང་གི་སྣང་
344



རྒྱུད་འདིའི་བརྗོད་བྱའི་ལུས་རྣམ་བཞག་མདོ་ཙམ་བསྟན་པ།
བ་རྣམས་ལས་གནས་གཞན་དུ་གྱུར་པ་ཡིན་པའི་ཕྱིར་རོ། །གཞན་དུས་ཀྱི་འཁོར་ལོ་དེ་ལ་
ཡང་རྣམ་རྟོག་གི་སྤྲོས་པས་བསྒོམ་པ་བསྐྱེད་པའི་རིམ་པས་དཔའ་བོའི་རིམ་པ་ལྷ་དྲག་པོ་
དང་། བདག་བྱིན་གྱིས་བརླབས་པའི་རིམ་པ་ལྷ་ཞི་བ་བསྒོམ་པ་རྣམས་ནི་དྲང་དོན་ཀུན་རྫོབ་
ཀྱི་བདེན་པ་སྟེ་འཇིག་རྟེན་པའི་དངོས་གྲུབ་སྒྲུབ་པ་ཙམ་ལས། འཇིག་རྟེན་ལས་འདས་པ་
རྣམ་གྲོལ་ཐར་པའི་ལམ་གྱི་དངོས་རྒྱུ་མ་ཡིན་ལ། ཤིན་ཏུ་རྣམ་པར་དག་པ་རྫོགས་པའི་རིམ་
པས་དབྱིབས་སོགས་ཀྱི་སྤྲོས་མཚན་བྲལ་བ་རྣམ་པར་མི་རྟོག་པའི་ངང་ལས་རྣམ་ཀུན་
མཆོག་ལྡན་གྱི་སྟོང་ཉིད་རྣམ་པ་ཐམས་ཅད་པ་པྲ་ཕབ་ལྟར་མཐོང་བ་ནི་དེ་ཁོ་ཉིད་ཀྱི་དུས་ཀྱི་
འཁོར་ལོ་ཞེས་བྱ་བ་འཇིག་རྟེན་ལས་འདས་པའི་དངོས་གྲུབ་བསྒྲུབ་པར་བྱ་བའི་རྒྱུ་ཡིན་
ནོ། །རྡོ་རྗེ་འཛིན་པའི་ཡེ་ཤེས་ཀྱི་སྐུ་མངོན་དུ་གྱུར་པའི་མཚན་ཡང་དག་པར་བརྗོད་པས་
འཁྱུད་པ་ཞེས་པ་དང་པོའི་སངས་རྒྱས་མངོན་པར་བརྗོད་པ་ཉིད་ཀྱི་ཕྱིར་རོ། །དེ་ཡང་།
འགྲེལ་ཆེན་ཉིད་ལས། འདིར་ཇི་ལྟར་མཚན་ཡང་དག་པར་བརྗོད་པ་འདས་པ་དང་མ་
འོངས་པ་དང་ད་ལྟར་བྱུང་བའི་དེ་བཞིན་གཤེགས་པ་རྣམས་ཀྱིས་གསུངས་པ་དང་། གསུང་
བར་འགྱུར་བ་དང་གསུང་བ་དེ་བཞིན་དུ་དང་པོའི་སངས་རྒྱས་ཀྱང་ངོ༌། །དང་པོའི་སྒྲས་ནི་
ཐོག་མ་དང་ཐ་མ་མེད་པའི་དོན་ཏེ། ཐོག་མ་མེད་པའི་དུས་སུ་ཐོག་མ་མེད་པའི་སངས་རྒྱས་
ཀྱིས་བསྟན་པ་དང་སྟོན་པར་འགྱུར་བ་དང་སྟོན་པ་སྟེ། དེ་བཞིན་གཤེགས་པ་མར་མེ་མཛད་
དང་ཤཱཀྱ་ཐུབ་པ་འབའ་ཞིག་གིས་གསུངས་པ་ནི་མ་ཡིན་ནོ། །འདིར་ཕྱག་ན་རྡོ་རྗེས།
འདས་པའི་སངས་རྒྱས་རྣམས་ཀྱིས་གསུངས། །
མ་འོངས་རྣམས་ཀྱང་གསུང་འགྱུར་ལ། །
ད་ལྟར་བྱུང་བ་རྫོགས་སངས་རྒྱས། །
345



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཡང་དང་ཡང་དུ་གསུང་བ་གང་། །
རྒྱུད་ཆེན་སྒྱུ་འཕྲུལ་དྲྭ་བ་འདིར། ། །
རྡོ་རྗེ་འཆང་ཆེན་གསང་སྔགས་འཆང་། །
དཔག་མེད་དགྱེས་པ་རྣམ་དག་གིས། །
གང་ཡང་ཡང་དག་གླུར་བླངས་པ། ། །
ཞེས་གསུངས་སོ། །མཚན་ཡང་དག་པར་བརྗོད་པ་གསོལ་བ་འདེབས་པའི་ཚིག་འདིའི་ཕྱིར་
དེ་བཞིན་གཤེགས་པ་ཐམས་ཅད་ཀྱིས་སྔགས་ཀྱི་ཐེག་པ་གསུངས་པ་ཡིན་ནོ། །འདིར་
འདུས་པ་ལས། དེ་བཞིན་གཤེགས་པ་མར་མེ་མཛད་ནས་ཤཱཀྱ་ཐུབ་པའི་བར་དུ་དེ་བཞིན་
གཤེགས་པ་གང་གིས་ཀྱང་སྔགས་ཀྱི་ཐེག་པ་མ་གསུངས་སོ་ཞེས་པ་གང་ཡིན་པ་དེ་ནི་དེའི་
ཚེ་དེའི་དུས་ན་ཞེས་པ་སྟེ། འཕགས་པའི་ཡུལ་དུ་ཆོས་སྟོན་པའི་དུས་ན་རིགས་བཞིའི་མངོན་
པའི་ང་རྒྱལ་དང་ལྡན་ཞིང་། སྐལ་པ་མེད་པའི་སེམས་ཅན་རྣམས་ཀྱི་བསམ་པའི་དབང་གིས་
འཕགས་པའི་ཡུལ་དུ་འཁོར་རྣམས་ལ་མ་བསྟན་ཏེ། དུས་གཞན་དུ་ཡུལ་གཞན་གྱི་འཇིག་
རྟེན་གྱི་ཁམས་ཀྱི་འཁོར་ལ་ཡང་མ་བསྟན་པ་ནི་མ་ཡིན་ནོ། །དེ་བཞིན་གཤེགས་པའི་
གསུངས་འདིའི་ཕྱིར་དེ་བཞིན་གཤེགས་པ་ཐམས་ཅད་ཐེག་པ་གསུམ་སྟོན་པར་བྱེད་པ་པོ་
ཡིན་ནོ། །རྣམ་པ་གཞན་དུ་ན་ཐམས་ཅད་མཁྱེན་པ་ཉིད་དུ་མི་འགྱུར་ཏེ། རྡོ་རྗེ་ཐེག་པ་སྟོན་
པར་བྱེད་པ་པོ་ཉིད་མ་ཡིན་པའི་ཕྱིར་རོ། །དེའི་ཕྱིར་སེམས་ཅན་གྱི་བསམ་པའི་དབང་གིས་
དེ་བཞིན་གཤེགས་པ་ཐམས་ཅད་ཐེག་པ་གསུམ་སྟོན་པར་བྱེད་པ་པོ་དང་ཆོས་ཀྱི་ཕུང་པོ་
བརྒྱད་ཁྲི་བཞི་སྟོང་སྟོན་པར་བྱེད་པ་པོ་ཡིན་ནོ། །དེའི་ཕྱིར་རྡོ་རྗེ་འཛིན་པའི་ཡེ་ཤེས་ཀྱི་སྐུ་
མངོན་དུ་གྱུར་པའི་མཚན་ཡང་དག་པར་བརྗོད་པས་འཁྱུད་པའོ། །རྒྱུད་ཀྱི་རྒྱལ་པོ་ཐམས་
346



རྒྱུད་འདིའི་བརྗོད་བྱའི་ལུས་རྣམ་བཞག་མདོ་ཙམ་བསྟན་པ།
ཅད་ཀྱི་རྡོ་རྗེའི་ཚིག་མངོན་དུ་གྱུར་པ་ཞེས་པ་ནི། རྡོ་རྗེ་ཐེག་པ་འདིར་སེམས་ཅན་གྱི་བསམ་
པའི་དབང་གིས་རྒྱུད་ཀྱི་རྒྱལ་པོ་ཐམས་ཅད་ལ་རྡོ་རྗེའི་ཚིག་ཏུ་སྦས་ཏེ་བཞི་པ་དེ་ཡང་དེ་
བཞིན་ནོ་ཞེས་དེ་བཞིན་གཤེགས་པས་གསུངས་པའི་ཕྱིར་རོ། །བཞི་པ་ནི་གསུམ་པ་མ་ཡིན་
ཏེ་བཞི་པ་ཞེས་གསུངས་པའི་ཕྱིར་རོ། །དེ་ཡང་དེ་བཞིན་ནོ་ཞེས་གསུངས་པའི་ཕྱིར་ཤེས་
རབ་ཡེ་ཤེས་དེ་ཉིད་བཞི་པར་འགྱུར་རོ། །བཅོམ་ལྡན་འདས་ཀྱི་གསུང་འདིའི་ཕྱིར་རྡོ་རྗེའི་
ཚིག་ཏུ་སྦས་པ་ཡིན་ནོ། །རྒྱུད་ཀྱི་རྒྱལ་པོ་ཐམས་ཅད་རྡོ་རྗེའི་ཚིག་རབ་ཏུ་གསལ་བ་མ་ཡིན་
ཞིང་བླ་མ་བརྒྱུད་པའི་རིམ་པས་རྟོགས་པར་བྱ་བ་ཡིན་ཏེ། རྒྱུད་ནི་རྒྱུད་གཞན་དག་གིས་
རྟོགས་པར་བྱ་ཞེས་དེ་བཞིན་གཤེགས་པས་གསུངས་པའི་ཕྱིར་རོ། །སྔགས་ཀྱི་ཚུལ་འདི་ལ་
རྡོ་རྗེའི་ཚིག་རྣམ་པ་གཉིས་ཏེ། གཅིག་ནི་འཇིག་རྟེན་པའི་ཀུན་རྫོབ་ཡིན་ལ། གཉིས་པ་ནི་
དོན་དམ་པའོ། །དེ་དག་ལས་འཇིག་རྟེན་ཀུན་རྫོབ་ཀྱི་རྡོ་རྗེའི་ཚིག་ནི་གསོད་པ་ལ་སོགས་
པའི་ལས་ལ་དམ་ཚིག་གྲུབ་པ་སྟེར་བར་བྱེད་པའོ། །དོན་དམ་པའི་རྡོ་རྗེའི་ཚིག་ནི་བཞི་བ་དེ་
ཡང་དེ་བཞིན་ཏེ་ཕྱག་རྒྱ་ཆེན་པོའི་དངོས་གྲུབ་ཀྱི་འབྲས་བུ་སྟེར་བར་བྱེད་པའོ། །དང་པོའི་
སངས་རྒྱས་འདི་ལ་རྡོ་རྗེའི་ཚིག་དེ་དག་ཉིད་རབ་ཏུ་གསལ་བར་བསྟན་པ་དང་བཤད་པ་དང་
རབ་ཏུ་བཤད་པ་དག་གིས་བཅོམ་ལྡན་འདས་ཀྱིས་གསལ་བར་མཛད་དོ་ཞེས་སོགས་
གསུངས་སོ། །སངས་རྒྱས་རིན་ཆེན་ཟ་མ་ཏོག་ཁ་འབྱེད་པ་ཞེས་པའི་དོན་ཡང་། དེ་ཉིད་
ལས། སངས་རྒྱས་རིན་ཆེན་ནི་མཆོག་ཏུ་མི་འགྱུར་བའི་བདེ་བ་ཡིན་ལ། ཟ་མ་ཏོག་ནི་རྡོ་རྗེ་
དང་པདྨ་སྟེ་སངས་རྒྱས་རིན་ཆེན་ཟ་མ་ཏོག་གོ །དེ་ཉིད་རྒྱུད་ཀྱི་རྒྱལ་པོ་གང་གིས་ཁ་འབྱེད་
པ་དེ་ནི་སངས་རྒྱས་རིན་ཆེན་ཟ་མ་ཏོག་ཁ་འབྱེད་པའོ། །འཇིག་རྟེན་དང་འཇིག་རྟེན་ལས་
འདས་པའི་བདེན་པ་ལ་བརྟེན་པ་ཞེས་པ་ལ། འཇིག་རྟེན་པའི་བདེན་པ་ནི། དཀྱིལ་འཁོར་
347



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
གྱི་འཁོར་ལོ་རྣམ་པར་རྟོག་པའི་བསྒོམ་པ་བསྐྱེད་པའི་རིམ་པས་འཇིག་རྟེན་པའི་དངོས་གྲུབ་
སྒྲུབ་པར་བྱེད་པའོ། །འཇིག་རྟེན་ལས་འདས་པའི་བདེན་པ་ནི། དུ་བ་ལ་སོགས་པའི་མཚན་
མ་དང༌། རྣམ་པར་མི་རྟོག་པའི་སེམས་རྫོགས་པའི་རིམ་པས་ཕྱག་རྒྱ་ཆེན་པོའི་དངོས་གྲུབ་
སྒྲུབ་པར་བྱེད་པའོ། །རྫོགས་པའི་རིམ་པ་ནི་ལྷན་ཅིག་སྐྱེས་པ་རྣམ་པར་མི་རྟོག་པ་སྟེ་རྣམ་པ་
ཐམས་ཅད་དུ་ཞལ་དང་ཕྱག་དང་ཁ་དོག་དང་དབྱིབས་ཀྱི་རྟོག་པ་དང་བྲལ་བའོ། །བདེན་པ་
འདི་དག་ལ་བརྟེན་པ་ནི་འཇིག་རྟེན་དང་འཇིག་རྟེན་ལས་འདས་པའི་བདེན་པ་ལ་བརྟེན་པ་
སྟེ་ལམ་གཉིས་ཀ་སྟོན་པའི་ཕྱིར་རོ། །མངོན་པར་རྫོགས་པར་བྱང་ཆུབ་པ་བཞི་དང་རྡོ་རྗེ་
བཞིས་ཡོངས་སུ་དག་པ་ཞེས་པ་ནི། སྐད་ཅིག་གཅིག་གིས་མངོན་པར་རྫོགས་པར་བྱང་ཆུབ་
པ་དང་། རྣམ་པ་ལྔས་མངོན་པར་རྫོགས་པར་བྱང་ཆུབ་པ་དང༌། རྣམ་པ་ཉི་ཤུས་མངོན་པར་
རྫོགས་པར་བྱང་ཆུབ་པ་དང༌། སྒྱུ་འཕྲུལ་དྲྭ་བས་མངོན་པར་རྫོགས་པར་བྱང་ཆུབ་པ་སྟེ་འདི་
རྣམས་ཀྱིས་ཡོངས་སུ་དག་པ་ནི་མངལ་སྐྱེས་བསྐྱེད་པའི་རིམ་པ་དང་། དུ་བ་ལ་སོགས་པ་སྐུ་
རྫོགས་པ་རྫོགས་པའི་རིམ་པས་སོ། །དེ་ལྟར་མངོན་པར་རྫོགས་པར་བྱང་ཆུབ་པ་བཞིས་
ཡོངས་སུ་དག་པའོ། །སྐུ་བཞི་དང་། རིགས་དྲུག་དང་། བདེན་པ་བཅུ་གཉིས་དང་། དེ་ཁོ་ན་
ཉིད་བཅུ་དྲུག་དང་། སྟོང་པ་ཉིད་བཅུ་དྲུག་དང་། སྙིང་རྗེ་བཅུ་དྲུག་དང་། འཇིག་རྟེན་དང་
འཇིག་རྟེན་ལས་འདས་པའི་དབང་དང་། ལས་དང་ཡེ་ཤེས་དང་ཕྱག་རྒྱ་ཆེན་པོའི་དངོས་
གྲུབ་ཀྱི་ལམ་རབ་ཏུ་གསལ་བར་བྱེད་པ་ཞེས་པ་ལ། སྐུ་བཞི་ནི། དག་པ་དང་ཆོས་དང་
ལོངས་སྤྱོད་རྫོགས་པ་དང་སྤྲུལ་པ་རྣམས་མངལ་སྐྱེས་རྣམས་ཀྱི་བཞི་བ་དང་། ཤིན་ཏུ་གཉིད་
ལོག་པ་དང་རྨི་ལམ་དང་སད་པའི་གནས་སྐབས་ཀྱི་མཚན་ཉིད་ཅན་ཏེ། དེ་དག་ཀྱང་སངས་
རྒྱས་རྣམས་ཀྱི་སྒྲིབ་པ་དང་བྲལ་བའོ། །རིགས་དྲུག་ནི། མི་འགྱུར་བའི་བདེ་བ་ཡེ་ཤེས་ཀྱི་
348



རྒྱུད་འདིའི་བརྗོད་བྱའི་ལུས་རྣམ་བཞག་མདོ་ཙམ་བསྟན་པ།
ཁམས་དང་། རྣམ་པར་ཤེས་པ་ནམ་མཁའི་ཁམས་དང་། འདུ་བྱེད་རླུང་གི་ཁམས་དང་།
ཚོར་བ་མེའི་ཁམས་དང་། འདུ་ཤེས་ཆུའི་ཁམས་དང་། གཟུགས་སའི་ཁམས་ཏེ་མངལ་སྐྱེས་
རྣམས་ཀྱི་རིགས་དྲུག་སྒྲིབ་པ་དང་བཅས་པ་ཡིན་ལ་སངས་རྒྱས་རྣམས་ཀྱི་སྒྲིབ་པ་དང་བྲལ་
བའོ། །བདེན་པ་བཅུ་གཉིས་ནི། མ་རིག་པ་དང་། འདུ་བྱེད་དང་། རྣམ་པར་ཤེས་པ་དང་།
མིང་དང་གཟུགས་དང་། སྐྱེ་མཆེད་དྲུག་དང་། རེག་པ་དང་། ཚོར་བ་དང་། སྲེད་པ་དང་།
ལེན་པ་དང་། སྲིད་པ་དང་། སྐྱེ་བ་དང་། རྒ་ཤི་སྟེ་མངལ་སྐྱེས་རྣམས་ཀྱི་བདེན་པ་བཅུ་
གཉིས་ནི་སྒྲིབ་པ་དང་བཅས་པ་ཡིན་ལ་སངས་རྒྱས་རྣམས་ཀྱི་སྒྲིབ་པ་དང་བྲལ་བའོ། །འཕོ་
བ་བཅུ་གཉིས་ཀྱི་སྲོག་གི་དབྱེ་བས་སྲོག་གི་རླུང་རྒྱུ་བའི་ཕྱིར་མངལ་སྐྱེས་པ་རྣམས་ཀྱི་སྒྲིབ་
པ་དང་བཅས་པའོ། །ཡན་ལག་བཅུ་གཉིས་འགགས་པའི་ཕྱིར་སངས་རྒྱས་རྣམས་ཀྱི་ནི་སྒྲིབ་
པ་དང་བྲལ་བའོ། །དེ་ཁོ་ན་ཉིད་བཅུ་དྲུག་ནི། སྤྲུལ་པའི་སྐུ་དང་། སྤྲུལ་པའི་གསུང་དང་།
སྤྲུལ་པའི་ཐུགས་དང་། སྤྲུལ་པའི་ཡེ་ཤེས་དང་། ལོངས་སྤྱོད་རྫོགས་པའི་སྐུ་དང་། ལོངས་
སྤྱོད་རྫོགས་པའི་གསུང་དང་། ལོངས་སྤྱོད་རྫོགས་པའི་ཐུགས་དང་། ལོངས་སྤྱོད་རྫོགས་
པའི་ཡེ་ཤེས་དང་། ཆོས་ཀྱི་སྐུ་དང་། ཆོས་ཀྱི་གསུང་དང་། ཆོས་ཀྱི་ཐུགས་དང་། ཆོས་ཀྱི་ཡེ་
ཤེས་དང་། ལྷན་ཅིག་སྐྱེས་པའི་སྐུ་དང་། ལྷན་ཅིག་སྐྱེས་པའི་གསུང་དང་། ལྷན་ཅིག་སྐྱེས་
པའི་ཐུགས་དང་། ལྷན་ཅིག་སྐྱེས་པའི་ཡེ་ཤེས་ཏེ་དགའ་བ་དང༌། མཆོག་དགའ་དང་། ཁྱད་
པར་གྱི་དགའ་བ་དང་། ལྷན་ཅིག་སྐྱེས་པའི་དབྱེ་བས་དེ་ཁོ་ཉིད་བཅུ་དྲུག་མངལ་སྐྱེས་རྣམས་
ཀྱི་ནི་སྒྲིབ་པ་དང་བཅས་པ་ཡིན་ཏེ། བཅུ་དྲུག་ཕྱེད་ཕྱེད་ཐིག་ལེ་འདོར་བའི་ཕྱིར་རོ། །སངས་
རྒྱུས་རྣམས་ཀྱི་ནི་སྒྲིབ་པ་དང་བྲལ་བ་ཡིན་ཏེ་བཅུ་དྲུག་ཕྱེད་ཕྱེད་ཐིག་ལེ་འཛིན་པ་ཉིད་ཀྱི་
ཕྱིར་རོ། །སྟོང་པ་ཉིད་བཅུ་དྲུག་ཅེས་པ་ནི། ནག་པོའི་ཕྱོགས་དང་ཉི་མ་དང་ཤེས་རབ་བོ། །
349



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སྙིང་རྗེ་བཅུ་དྲུག་ཅེས་པ་ནི། དཀར་པོའི་ཕྱོགས་དང་ཟླ་བ་དང་ཐབས་སོ། །སྟོང་པ་ཉིད་ལ་
དབྱེ་བ་གསུམ་སྟེ། སྟོང་པ་ཉིད་དང་། ཆེན་པོ་སྟོང་པ་ཉིད་དང་། དོན་དམ་པ་སྟོང་པ་ཉིད་
དོ། །དེ་ལ་སྟོང་པ་ཉིད་ནི། ཕུང་པོ་ལྔ་སྟོང་པ་ཉིད་དེ་ནག་པོའི་ཚེས་གཅིག་ལ་སོགས་པ་ཚེས་
ལྔའོ། །ཆེན་པོ་སྟོང་པ་ཉིད་ནི། ཁམས་ལྔ་སྟོང་པ་ཉིད་དེ་དྲུག་པ་ལ་སོགས་པའི་ཚེས་ལྔའོ། །
དོན་དམ་པ་སྟོང་པ་ཉིད་ནི། དབང་པོ་ལྔ་སྟོང་པ་ཉིད་དེ་བཅུ་གཅིག་པ་ལ་སོགས་པའི་ཚེས་
ལྔའོ། །དེ་ནས་གནམ་སྟོང་གི་མཐར་ཐུག་པ་ཚེས་བཅོ་ལྔ་ནི་སྟོང་པ་ཉིད་བཅོ་ལྔའོ། །གནམ་
སྟོང་གི་མཐའ་དང་དཀར་པོའི་ཚེས་གཅིག་འཇུག་པ་དང་པོའི་དབུས་སུ་བཅུ་དྲུག་པ་རྣམ་པ་
ཐམས་ཅད་སྟོང་པ་ཉིད་དོ། །དེ་བཞིན་དུ་སྙིང་རྗེ་རྣམ་པ་གསུམ་སྟེ། སེམས་ཅན་ལ་དམིགས་
པ་དང་། ཆོས་ལ་དམིགས་པ་དང་། དམིགས་པ་མེད་པའོ། །དེ་ལ་སེམས་ཅན་ལ་དམིགས་
པ་ནི། དཀར་པོའི་ཚེས་གཅིག་ལ་སོགས་པ་ཚེས་ལྔའོ། །ཆོས་ལ་དམིགས་པ་ནི། དྲུག་པ་ལ་
སོགས་པ་ཚེས་ལྔའོ། །དམིགས་པ་མེད་པ་ནི། བཅུ་གཅིག་པ་ལ་སོགས་པ་ཚེས་ལྔ་སྟེ་ཉའི་
མཐར་ཐུག་པའོ། །ཉའི་མཐའ་དང་ནག་པོའི་ཚེས་གཅིག་འཇུག་པ་དང་པོའི་དབུས་སུ་སྙིང་
རྗེ་བཅུ་དྲུག་པའོ། །འཇིག་རྟེན་དང་འཇིག་རྟེན་ལས་འདས་པའི་མངོན་པར་དབང་བསྐུར་བ་
ཞེས་པ་ལ། རེ་ཞིག་འཇིག་རྟེན་པ་ནི་ཆུ་དང་། ཅོད་པན་དང་། དར་དཔྱངས་དང་། རྡོ་རྗེ་
དྲིལ་བུ་དང་། བརྟུལ་ཞུགས་ཆེན་པོ་དང་། མིང་དང་། རྗེས་སུ་གནང་བ་དང་། བུམ་པ་དང་།
གསང་བ། ཤེས་རབ་ཡེ་ཤེས་ཏེ་མངལ་ནས་སྐྱེས་པ་རྣམས་ཀྱི་འཇིག་རྟེན་ཀུན་རྫོབ་ཀྱི་
དབང་བཅུ་ནི་ལུས་དང་། ངག་དང་། སེམས་དང་། ཡེ་ཤེས་དང་། ཁམས་དང་། ཕུང་པོ་
དང་། སྐྱེ་མཆེད་དང་ལས་ཀྱི་དབང་པོ་ལ་སོགས་པ་ཡོངས་སུ་དག་པར་བྱེད་པའོ། །འཇིག་
རྟེན་ལས་འདས་པ་བཅུ་གཅིག་པ་ནི། བཞི་བ་དེ་ཡང་དེ་བཞིན་ནོ་ཞེས་པའི་ངེས་པས་ཕྱག་
350



རྒྱུད་འདིའི་བརྗོད་བྱའི་ལུས་རྣམ་བཞག་མདོ་ཙམ་བསྟན་པ།
རྒྱ་ཆེན་པོ་མཆོག་ཏུ་མི་འགྱུར་བའི་ཡེ་ཤེས་ཀྱི་མཚན་ཉིད་བླ་མའི་ཞལ་ལས་ལུས་དང་ངག་
ལ་སོགས་པ་སྒྲིབ་པ་མེད་པ་ཉིད་ཀྱིས་སྦྱོང་བར་བྱེད་པའོ། །ལས་དང་ཡེ་ཤེས་དང་ཕྱག་རྒྱ་
ཆེན་པོའི་དངོས་གྲུབ་ཅེས་པ་ལ། ལས་ཀྱི་ཕྱག་རྒྱ་ནི་ནུ་མ་དང་སྐྱུར་ལྡན་པའོ། །ཡེ་ཤེས་ཀྱི་
ཕྱག་རྒྱ་ནི་རང་གི་སེམས་ཀྱིས་ཡོངས་སུ་བརྟགས་པའོ། །ཕྱག་རྒྱ་ཆེན་མོ་ནི། རྣམ་པར་རྟོག་
པ་དང་བྲལ་བ་པྲ་ཕབ་པའི་རང་བཞིན་ཅན་ནོ། །འདི་རྣམས་ཀྱི་དངོས་གྲུབ་ནི་རྣམ་པ་གསུམ་
སྟེ། འདོད་པ་ན་སྤྱོད་པ་ནི་ལས་ཀྱི་ཕྱག་རྒྱའི་དངོས་གྲུབ་བོ། །གཟུགས་ཀྱི་སྲིད་པའི་དངོས་
པོའི་མཚན་ཉིད་ནི་ཡེ་ཤེས་ཀྱི་ཕྱག་རྒྱའི་དངོས་གྲུབ་བོ། །དངོས་པོ་དང་དངོས་པོ་མེད་པ་དང་
བྲལ་བ་རྣམ་པ་ཀུན་ལྡན་གྱི་མཆོག་དང་ལྡན་པ་ནི་ཕྱག་རྒྱ་ཆེན་པོའི་དངོས་གྲུབ་བོ། །སྐུ་བཞི་
ལ་སོགས་པ་འདི་དག་གིས་འཇིག་རྟེན་དང་འཇིག་རྟེན་ལས་འདས་པའི་ལམ་རབ་ཏུ་གསལ་
བར་བྱེད་པ་ནི་མཆོག་གི་དང་པོའི་སངས་རྒྱས་སོ། །དེ་ལྟར་བརྗོད་པའི་རིམ་པས་འཇིག་རྟེན་
གྱི་ཁམས་དང་། ནང་དང་། དབང་དང་། སྒྲུབ་ཐབས་དང་། ཡེ་ཤེས་ཏེ་ལེའུ་ལྔའི་བདག་
ཉིད་དམ་བརྟག་པ་ལྔའི་བདག་ཉིད་མི་ལ་སོགས་པའི་སེམས་ཅན་མཐའ་དག་གིས་ཡང་དག་
པར་རྫོགས་པའི་སངས་རྒྱས་ཉིད་ཐོབ་པའི་ཕྱིར་ཡང་དག་པར་བསྟན་ཏོ་ཞེས་གསུངས་སོ། །
བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་རྒྱལ་པོ་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཐུབ་བསྟན་མཛེས་པར་བྱེད་པའི་
རྒྱུན་ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་ལས་རྒྱུད་འདིའི་བརྗོད་བྱའི་ལུས་རྣམ་བཞག་མདོ་ཙམ་
བསྟན་པ་སྟེ་སྐབས་གཉིས་པའི་སརྒ་བཞི་པའོ།། །།



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ལྔ་པ་རྒྱུད་འདི་ཇི་ལྟར་འཆད་པའི་ཚུལ་བསྟན་པ་ལ། དེ་ཡང་རྩ་བའི་རྒྱུད་ཀྱི་རྒྱལ་
པོ་ཉིད་ཀྱི་དོན་བརྒྱན་པར་བྱ་བ་སྐུ་གཅིག་ལ། རྒྱན་བྱེད་དཔེ་བྱད་བརྒྱད་ཅུའི་གྲངས་དང་
མཚུངས་པའི་གནས་པ་བརྒྱད་ཅུ་རྩ་གཅིག་གི་རྣམ་གྲངས་ཀྱིས་བཅིངས་ཏེ་ཆོས་རྒྱལ་ཟླ་བ་
བཟང་པོས་བཤད་པར་མཛད་པ་བཞིན། རྩ་རྒྱུད་ཀྱི་གོ་རིམ་དང་མཚུངས་པར་བསྡུས་པའི་
རྒྱུད་ལ་ཡང་གནས་པ་བརྒྱད་ཅུ་རྩ་གཅིག་གི་ཆིངས་སུ་མཛད་དེ་གསུངས་སོ། །འགྲེལ་ཆེན་
དྲི་མ་མེད་པའི་འོད་ལས། མཚན་བཟང་པོ་སུམ་ཅུ་རྩ་གཉིས་ཀྱི་གྲངས་དང་མཚུངས་པའི་
མདོར་བསྡུས་ཆེན་པོ་སུམ་ཅུ་རྩ་གཉིས་ཀྱི་སྒོ་ནས་གསུངས་པར་མཛད་དོ། །དེ་ལྟར་རྒྱུད་
འདིར་ཕྱི་འཇིག་རྟེན་ཁམས་ཀྱི་བཀོད་པ་དང་། ནང་རྡོ་རྗེའི་ལུས་ཀྱི་རྣམ་བཞག སྨིན་བྱེད་
ཀྱི་དབང་བསྐུར་བ། དཀྱིལ་འཁོར་གྱི་ལྷའི་སྒྲུབ་ཐབས། མཆོག་ཏུ་མི་འགྱུར་བའི་ཡེ་ཤེས་
བསྟན་པ་སྟེ་ལེའུ་ལྔའམ་བརྟག་པ་ལྔའི་བདག་ཉིད་ཅན་ཡིན་པ་ལས། ལེའུ་དང་པོ་ལ། ཁྱིམ་
བཅུ་གཉིས་དང་རྟེན་འབྲེལ་བཅུ་གཉིས་ཚན་གཉིས་བསྡོམས་པའི་ཉེར་བཞི་དག་པའི་
གནས་པ་ཉི་ཤུ་རྩ་བཞིར་གསུངས་ཏེ། སྟོན་པ་པོའི་ངོ་བོ་ཉིད་ཀྱིས་གནས་པ་དང༌། གནས་
བསྟན་པའི་ངོ་བོ་ཉིད་ཀྱིས་གནས་པ་དང་། དེ་བཞིན་དུ་འོག་མ་ཐམས་ཅད་ཀྱི་མཇུག་ཏུ་ངོ་
བོ་ཉིད་ཀྱིས་གནས་པ་ཞེས་སྦྱར་ལ། འཁོར་ཕུན་སུམ་ཚོགས་པའི་དང་། གསོལ་བ་འདེབས་
པ་པོའི་དང་། རྡོ་རྗེའི་རྣལ་འབྱོར་བརྗོད་བྱ་རྗོད་བྱེད་ཉིང་དགོས་བཅས་ཞུས་པའི་དང་། སྟོང་
ཆེན་ཡིག་ལྔ་སོགས་དང་སྣ་ཚོགས་འབྱུང་བ་དང་དཀྱིལ་འཁོར་དང་དབང་བསྐུར་བར་
གསོལ་བ་འདེབས་པའི་དང་། སྟོན་པ་པོའི་ལན་གྱི་དང༌། འཇིག་རྟེན་གྱི་ཁམས་དང་།
གཟའ་དང་རྒྱུ་སྐར་དང་སེམས་ཅན་དང་སྔགས་དང་སྲོག་ལ་སོགས་པ་འབྱུང་བ་སྡུད་པའི་
དང༌། རླུང་སོགས་ཀྱི་དཀྱིལ་འཁོར་དང་། རྒྱ་མཚོ་དང་གླིང་དང་རིའི་གྲངས་ཀྱི་དང་། སྲིད་
352



རྒྱུད་འདི་ཇི་ལྟར་འཆད་པའི་ཚུལ་བསྟན་པ།
པ་སུམ་ཅུ་རྩ་གཅིག་དང༌། འཁོར་ལོས་བསྒྱུར་བ་ཆེན་པོ་འབྱུང་བའི་དང་། ཤིན་ཏུ་ཕྲ་བའི་
དབུགས་སོགས་ཀྱིས་ཉིན་མོའི་ཚད་ལ་སོགས་པའི་དང་། འཇམ་དཔལ་ལུང་བསྟན་པའི་
དང་། གྲུབ་པའི་མཐའ་དང་བྱེད་པའི་སྐར་རྩིས་ཀྱི་དང་། དབུ་མའི་རྩའི་དབུགས་རྣམས་
ལས་གཟའ་དང་རྒྱུ་སྐར་གྱི་རྐང་པ་སྐྱེ་བའི་དང་། ཁྱིམ་བཅུ་གཉིས་ཀྱི་རྣམ་པས་ས་ལ་འཁོར་
བའི་དང་། དབྱངས་འཆར་བ་ལ་སོགས་པའི་དང༌། སྒྲ་གཅན་ལ་སོགས་པའི་སའི་སྟོབས་ཀྱི་
དང་། རྫོང་འཇོམས་པ་དང་བསྲུང་བའི་འཕྲུལ་འཁོར་གྱི་དང་། འཁོར་ལོས་བསྒྱུར་བ་དུམ་
བུ་བཅུ་གཉིས་སུ་འཁོར་བའི་དང་། ཀླ་ཀློའི་ཆོས་བཅོམ་ནས་སངས་རྒྱས་ཀྱི་ཆོས་རབ་ཏུ་
འཇོག་པའི་དང་། སེམས་ཅན་མཐའ་དག་ལ་འཇིག་རྟེན་དང་འཇིག་རྟེན་ལས་འདས་པའི་
དངོས་གྲུབ་ཀྱི་ལམ་སྦྱིན་པའི་དང༌། འཇམ་དཔལ་དང་འཇིག་རྟེན་དབང་ཕྱུག་སྔོན་དང་ཕྱི་
མར་སྟོན་པ་པོའི་དང་། འཁོར་ལོས་བསྒྱུར་བ་ཆེན་པོ་ལ་སོགས་པ་རིགས་ལྡན་གྱི་མཐར་
ཐུག་པའི་མི་རྣམས་ཀྱི་མཆོག་གི་ཚེའི་ངོ་བོ་ཉིད་ཀྱིས་གནས་པ་སྟེ་ཉི་ཤུ་རྩ་བཞིའོ། །ལེའུ་
གཉིས་པར་ནང་ལུས་ཀྱི་མཛོད་དྲུག་དང་རྩ་དྲུག་དང་འཁོར་ལོ་དྲུག་རྣམ་པར་དག་པའི་ངོ་བོ་
ཉིད་ཀྱིས་གནས་པ་བཅོ་བརྒྱད་ཀྱི་ཆིངས་སུ་བསྟན་ཏེ། མངལ་འཛིན་པ་དང་སྡུད་པའི་ངོ་བོ་
ཉིད་ཀྱིས་གནས་པ་དང་། དེ་བཞིན་དུ་རྡུལ་དང་ཁུ་བ་ཀུན་གཞིའི་རྣམ་ཤེས་ཡང་དག་པར་
སྦྱོར་བའི་དང་། ཟླ་བ་སོ་སོ་རེ་རེ་ཞིང་མངལ་འབྱུང་བའི་དང་། ཉ་ལ་སོགས་པའི་གནས་
སྐབས་བཅུའི་དང༌། སྐུ་བཞི་དང་རྡོ་རྗེ་བཞིར་དག་པའི་དང་། རྫོགས་པའི་བྱང་ཆུབ་པ་
བཞིས་མངལ་འབྱུང་བའི་དང་། དབུགས་དྲུག་བརྒྱ་ལྷག་པའི་སྟོང་ཕྲག་ཉི་ཤུ་རྩ་གཅིག་དང་
རྩ་སྟོང་ཕྲག་བདུན་ཅུ་རྩ་གཉིས་དང་ཚིགས་ཀྱི་གནས་སུམ་བརྒྱ་དྲུག་ཅུ་དང་
། ཁམས་དྲུག་
དང་། རོ་དྲུག་དང་། དབང་པོ་དྲུག་དང་། ཡུལ་དྲུག་དང་། ལས་ཀྱི་དབང་པོ་དྲུག་དང༌།
353



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ལས་ཀྱི་དབང་པོའི་ཡུལ་དྲུག་དང་། རྣམ་པར་ཤེས་པ་དྲུག་དང་། འདུ་བྱེད་དྲུག་དང་། ཚོར་
བ་དྲུག་དང་། གཟུགས་དྲུག་དང་། ཡེ་ཤེས་དྲུག་དང་། འཁོར་ལོ་དྲུག་དང་། དཀྱིལ་འཁོར་
དྲུག་སྟེང་དང་འོག་གི་ངོ་བོ་ཉིད་ཀྱིས་གནས་པ་དང་། ལྟེ་བ་ཆུ་སྐྱེས་ལ་སོགས་པའི་འདབ་མ་
དང་སྣ་བུག་དག་ལ་གཡོན་དང༌། གཡས་ཀྱི་དཀྱིལ་འཁོར་ཕུང་པོ་ལྔ་དང་ཁམས་ལྔ་འབབ་
པའི་དང་། དབུ་མ་ལས་རྒྱུད་མཐའ་དག་འབྱུང་བའི་དང་། སྲོག་ལ་སོགས་པ་རླུང་གི་བྱ་བའི་
དང༌། ཁམས་རྣམས་ལས་ལྷའི་མཚན་མ་འབྱུང་བའི་དང་། ཉི་མ་དང་ཟླ་བ་དང་མེའི་འཆི་
ལྟས་ཀྱི་དང་། ལས་ཀྱི་རྣམ་པར་སྨིན་པས་འགྲོ་བ་དྲུག་ཏུ་སྐྱེ་བའི་དང་། རྩ་ལ་སོགས་པ་
གཟའི་རྐང་པ་འཆད་པའི་དང༌། དབུ་མར་ཞུགས་པའི་དགའ་བ་ལ་སོགས་པ་རྣམས་ཀྱིས་
འཆི་ལྟས་ཀྱིས་འཆི་བ་བླ་བའི་དང༌། ཕྱི་རོལ་འཇིག་རྟེན་གྱི་བྱ་བ་འགྲུབ་པའི་དང་། ལྟ་བ་
ཐམས་ཅད་རྗེས་སུ་དཔག་པས་ཡོངས་སུ་བརྟག་པའི་དང་། སེམས་ཅན་སྣ་ཚོགས་ཀྱི་འདོད་
པ་དང་རྗེས་སུ་མཐུན་པར་ཆོས་རབ་ཏུ་བཞག་པའི་ངོ་བོ་ཉིད་ཀྱིས་གནས་པའོ། །ལེའུ་
གསུམ་པར་གནས་པ་བཅུ་གཉིས་ཏེ། དབང་བསྐུར་བ་པོ་བླ་མ་ཡོངས་སུ་བརྟག་པའི་ངོ་བོ་
ཉིད་ཀྱིས་གནས་པ་དང༌། མཆོག་འབྲིང་ཐ་མའི་སློབ་མ་ཡོངས་སུ་བརྟག་སྟེ་བསྡུ་བའི་དང༌།
ལས་རབ་འབྱམས་བསྒྲུབ་པ་ལ་གྲོང་སོགས་ཕྱོགས་ཀྱི་ཆ་དང་ས་ལ་སོགས་པའི་མཚན་ཉིད་
ཀྱི་དང་། ཐབ་ཁུང་དང་སྦྱིན་སྲེག་གི་རྫས་དང་བགྲང་ཕྲེང་དང་གདན་དང་ཕུར་བུ་དང་བུམ་
པ་དང་། རྡུལ་ཚོན་དང་། ཐིག་སྐུད་དང་། འཁྲུལ་འཁོར་དགོད་པའི་མཚན་ཉིད་ཀྱི་དང༌། ས་
ཡོངས་སུ་བཟུང་བ་དང་། དཀྱིལ་འཁོར་འབྲི་བ་དང་། དེ་ཉིད་བཅུ་ཡོངས་སུ་ཤེས་པའི་དང་།
འཇིག་རྟེན་དང་འཇིག་རྟེན་ལས་འདས་པའི་དབང་སྦྱིན་པའི་དང་། ཐམས་ཅད་རབ་ཏུ་
གནས་པའི་ཏིང་ངེ་འཛིན་གྱི་དང༌། དམ་ཚིག་གི་འཁོར་ལོ་འདུས་པ་དང་དམ་ཚིག་གི་མཆོད་
354



རྒྱུད་འདི་ཇི་ལྟར་འཆད་པའི་ཚུལ་བསྟན་པ།
པའི་དང་། རིགས་སུམ་ཅུ་རྩ་དྲུག་གི་ལྷ་མོའི་ཕྱག་རྒྱ་དང་ལྟ་སྟངས་དང་། མཚན་མ་དང༌།
དམ་ཚིག་གི་བརྡ་དང་རིགས་ལ་སོགས་པའི་དང་། དཀྱིལ་འཁོར་འཁོར་ལོ་གཤེགས་སུ་
གསོལ་བའི་དང༌། ཆུ་ཆེན་སོགས་དང་རང་གི་ཁྱིམ་དུ་རྡུལ་ཚོན་དང་ཚོགས་ཀྱི་འཁོར་ལོ་
གཤེགས་སུ་གསོལ་ཏེ་མཆོད་པའི་དང་། དཔལ་ལྡན་བླ་མར་དབུལ་བ་ཐམས་ཅད་ཀྱིས་
མཉེས་པར་བྱ་བའི་ངོ་བོ་ཉིད་ཀྱིས་གནས་པ་སྟེ་དབང་གོང་མ་གཉིས་སུ་ཕྱེ་བའི་དབང་བཅུ་
གཉིས་རྣམ་པར་དག་པའི་གྲངས་སུ་གནས་པའོ། །བཞི་པ་སྒྲུབ་ཐབས་ཀྱི་ལེའུ་ལ་ཕྱི་ནང་གི་
ཟུངས་བདུན་ནམ་ནང་གི་སྐྱེ་བ་བདུན་རྣམ་པར་དག་པའི་ངོ་བོ་ཉིད་ཀྱིས་གནས་པ་བདུན་ཏེ།
སྲུང་འཁོར་སོགས་དང་། གདོང་དག་པ་དང་། རང་གི་སྙིང་གའི་ཟླ་བའི་ས་བོན་གྱི་འོད་ཟེར་
རྣམས་ལས་དེ་བཞིན་གཤེགས་པ་སྤྲོ་བའི་ངོ་བོ་ཉིད་ཀྱིས་གནས་པ་དང༌། བླ་ན་མེད་པའི་
མཆོད་པ་དང་། སྡིག་པ་བཤགས་པ་དང་། བསོད་ནམས་ལ་རྗེས་སུ་ཡི་རངས་པ་དང་།
སྐྱབས་སུ་འགྲོ་བ་གསུམ་དང་། བདག་ཉིད་དབུལ་བ་དང་། བྱང་ཆུབ་ཏུ་སེམས་བསྐྱེད་པ་
དང༌། ལམ་བརྟེན་པ་དང་། སྟོང་པ་ཉིད་ལ་དམིགས་པ་ལ་སོགས་པའི་དང་། བསྐྱེད་པའི་
རིམ་པ་ལ་དཀྱིལ་འཁོར་རྒྱལ་མཆོག་དང་། ལས་རྒྱལ་མཆོག་ཐིག་ལེའི་རྣལ་འབྱོར་ལ་
སོགས་པའི་སྒྲུབ་ཐབས་ཀྱི་དང་། ཕྱི་རོལ་འཇིག་རྟེན་པའི་དངོས་གྲུབ་ཀྱི་སྒྲུབ་ཐབས་ཀྱི་
དང་། མཆོད་སྦྱིན་ལ་སོགས་པ་དང་རིག་བྱེད་ཀྱི་མཐའ་གསང་བའི་དེ་ཁོ་ན་ཉིད་ཡེ་ཤེས་
དང༌། ཡན་ལག་དྲུག་གི་སྦྱོར་བ་ལ་སོགས་པའི་དང༌། སྦྱིན་པ་ལ་སོགས་པའི་བསོད་ནམས་
ཀྱི་དང༌། མངོན་སུམ་དང་ལྐོག་ཏུ་གྱུར་པའི་སེམས་བསྒོམ་པའི་ངོ་བོ་ཉིད་ཀྱིས་གནས་པ་
བཅས་སོ། །ལྔ་པ་ཡེ་ཤེས་ཀྱི་ལེའུ་ལ་རྣམ་པ་ཉི་ཤུས་བྱང་ཆུབ་པ་མཚོན་བྱེད་གནས་པ་ཉི་ཤུ་
སྟེ། ལུས་ཀྱི་རུས་པ་ལ་སོགས་པའི་ཁམས་རྣམ་པར་དག་པའི་དཀྱིལ་འཁོར་གྱི་ངོ་བོ་ཉིད་
355



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཀྱིས་གནས་པ་དང་། སྐུ་དང་གསུང་དང་ཐུགས་དང་། རིགས་དྲུག་གི་ལྷའི་དང༌། ཨ་ལ་
སོགས་པ་དང་ཀ་ལ་སོགས་པ་སྔགས་ཀྱི་རིགས་དྲུག་གི་དང་། ཐབས་དང་ཤེས་རབ་ཀྱི་རྒྱུད་
སུམ་ཅུ་རྩ་དྲུག་གི་དང་། ཐབས་དང་ཤེས་རབ་དང་བྱ་བ་དང་རྣལ་འབྱོར་རྗེས་སུ་རིག་པ་
སྡོམ་པ་ཆེན་པོ་དང་། འཁོར་ལོས་བསྒྱུར་བ་དྲུག་སྤྲོ་བའི་དང་། དབང་བཞི་པ་མཆོག་ཏུ་མི་
འགྱུར་བ་ཕྱག་རྒྱ་ཆེན་པོའི་ཡེ་ཤེས་ཀྱི་དངོས་གྲུབ་ཀྱི་སྒྲུབ་ཐབས་ཀྱི་དང་། ཡེ་ཤེས་ཀྱི་
དཀྱིལ་འཁོར་སྤྲོ་བའི་དང་། བྱང་ཆུབ་ཀྱི་སེམས་བསྟེན་པའི་སྒྲུབ་ཐབས་ཀྱི་དང་། ཤེས་པ་
དང་ཤེས་བྱ་རྣམ་པ་ཀུན་གྱི་བདག་ཉིད་ཕྱག་རྒྱ་ཆེན་པོ་དངོས་གྲུབ་ཀྱི་དང་། ལུས་དང་ངག་
དང་སེམས་ཀྱི་བྱ་བ་ཐམས་ཅད་བརྟག་པའི་དང་། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞི་
བསྟན་པའི་དང་། སངས་རྒྱས་ཀྱི་ཞིང་བསྡུ་བའི་དང་། ནམ་མཁའི་ཁམས་ལ་རི་རབ་ཀྱི་རྡུལ་
ཕྲ་རབ་དང་མཉམ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང་ཐབས་
གཅིག་ཏུ་བཞུགས་པའི་དང་། སངས་རྒྱས་ཀྱི་ཞིང་འབྱུང་བའི་སངས་རྒྱས་ཀྱི་ཞིང་རྡོ་རྗེར་
བྱིན་གྱིས་བརླབས་པའི་དང་། མོས་པ་སྣ་ཚོགས་པའི་སེམས་ཅན་གྱི་བསམ་པའི་དབང་གིས་
ཆོས་བསྟན་པའི་དང་། བཅུད་དང་བཅུད་ལེན་ལ་སོགས་པ་ལུས་ཀྱི་དངོས་གྲུབ་ཀྱི་སྒྲུབ་
ཐབས་ཀྱི་དང་། མཆོག་ཏུ་མི་འགྱུར་བའི་བདེ་བས་སེམས་ཅན་ཐམས་ཅད་ཀྱི་དོན་མཛད་
པའི་དང་། ཆོས་ཡང་དག་པར་བསྡུ་བ་དང་རྩིས་ཀྱི་མིང་བསྡུ་བའི་དང་། ཡི་གེ་ལྔ་དང་ཡི་གེ་
དྲུག་གི་སྟོང་པ་ཆེན་པོ་དང་། ཐིག་ལེ་སྟོང་པ་ལ་བསྟོད་པའི་ངོ་བོ་ཉིད་ཀྱིས་གནས་པ་བཅས་
སོ། །དེ་ལ་འདིར་གནས་པ་ཞེས་པའི་དོན་ནི། བརྗོད་བྱ་དེ་དང་དེ་དག་གི་ངོ་བོ་ཉིད་དམ་
དོན་དེ་ཉིད་སྐབས་དེར་གནས་པ་ཡིན་པའི་ཆ་ནས་གནས་པ་ཞེས་བྱའོ། །འགྲེལ་ཆེན་དྲི་
མེད་འོད་ལས་མདོར་བསྡུས་ཆེན་པོ་སུམ་ཅུ་རྩ་གཉིས་ཀྱི་སྒོ་ནས་གཏན་ལ་དབབ་པར་
356



རྒྱུད་འདི་ཇི་ལྟར་འཆད་པའི་ཚུལ་བསྟན་པ།
མཛད་པ་ལས། དང་པོ་འཇིག་རྟེན་ཁམས་ཀྱི་ལེའུར་མདོར་བསྡུས་ཆེན་པོ་བཅུ་སྟེ། བདུད་
དང་བགེགས་མཐའ་དག་ཉམས་པའི་དོན་དུ་རྒྱུད་ཀྱི་བདག་པོ་དུས་ཀྱི་འཁོར་ལོ་ཉིད་ལ་རྒྱུད་
དོན་ཟབ་མོ་དང་མཐུན་པར་མཆོད་པར་བརྗོད་པ་སོགས་འདོད་པའི་ལྷ་དང་དམ་པའི་ལམ་
ངེས་པའི་མདོར་བསྡུས་དང་། དེའི་དགོས་སོགས་ཆོས་བཞི་གཟིགས་ནས་བཅོམ་ལྡན་
འདས་ཀྱིས་རྒྱུད་བསྟན་པའི་མདོར་བསྡུས། རྒྱུད་སྟོན་པ་དང་གསོལ་བ་འདེབས་པ་པོ་དང༌།
རྩ་བའི་རྒྱུད་དང་བསྡུས་པའི་རྒྱུད་ཀྱི་འབྲེལ་བའི་མདོར་བསྡུས། སྟོན་པ་དང་གསོལ་བ་
འདེབས་པ་པོའི་མདོར་བསྡུས། སྟོན་པ་པོ་ལ་སོགས་པ་བསྡུས་པའི་མདོར་བསྡུས། དཀྱིལ་
འཁོར་དང་དབང་ལ་སོགས་པ་བསྡུས་པའི་མདོར་བསྡུས། འཇིག་རྟེན་ཁམས་བསྡུས་པའི་
མདོར་བསྡུས། འཇིག་རྟེན་ཁམས་ཀྱི་ཚད་བསྡུས་པའི་མདོར་བསྡུས། སྐར་རྩིས་ཤེས་པའི་
ཆོ་གའི་མདོར་བསྡུས། དབྱངས་འཆར་བ་དང་འཕྲུལ་འཁོར་གྱི་ཆོ་ག་ངེས་པའི་མདོར་བསྡུས་
བཅས་སོ། །གཉིས་པ་ནང་ལེ་ལ་མདོར་བསྡུས་ཆེན་པོ་བདུན་ཏེ། ལུས་དང་ངག་དང་
སེམས་འབྱུང་བ་དང་། སྡུག་བསྔལ་དང་། ལམ་དང་། ཀུན་འབྱུང་དང་། འགོག་པའི་བདེན་
པ་ངེས་པའི་མདོར་བསྡུས། ཀུན་འབྱུང་གི་བདེན་པ་ལ་སོགས་པའི་མདོར་བསྡུས། རིགས་
ཀྱི་རྒྱུད་དང་རྩའི་རིགས་འབྱུང་བའི་མདོར་བསྡུས། འཆི་ལྟས་ཀྱི་འཆི་བའི་མཚན་ཉིད་དང་རྩ་
ཆད་པའི་མདོར་བསྡུས། འཇིག་རྟེན་ཀུན་རྫོབ་ཀྱི་སྐྱེ་བ་དང་འགག་པའི་རྒྱུར་གྱུར་པ་སྐད་
ཅིག་གི་མཚན་ཉིད་དུས་ཀྱི་འཁོར་ལོའི་ངེས་པའི་མདོར་བསྡུས། བཅུད་ལེན་ལ་སོགས་པ་
བྱིས་པའི་རྒྱུད་ཀྱི་མདོར་བསྡུས། རང་དང་གཞན་གྱི་ལྟ་བ་རིགས་པས་རྣམ་པར་དཔྱད་པའི་
མདོར་བསྡུས་སོ། །གསུམ་པ་དབང་གི་ལེའུ་ལ་མདོར་བསྡུས་ཆེན་པོ་དྲུག་སྟེ། སློབ་དཔོན་
ལ་སོགས་ལས་རབ་འབྱམས་ཐམས་ཅད་ཀྱི་སྒྲུབ་ཐབས་ཀྱི་མཚན་ཉིད་ཀྱི་མདོར་བསྡུས་
357



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དང༌། བསྲུང་བའི་འཁོར་ལོ་སྔོན་དུ་འགྲོ་བ་ཅན་ས་ལ་སོགས་པ་བཟུང་བའི་མདོར་བསྡུས།
དཀྱིལ་འཁོར་འབྲི་བ་ཞེས་བྱ་བའི་མདོར་བསྡུས། དཀྱིལ་འཁོར་དུ་དབང་བསྐུར་བའི་མདོར་
བསྡུས། རབ་ཏུ་གནས་པ་དང་། ཚོགས་དང་། རྣལ་འབྱོར་གྱི་སྤྱོད་པའི་མདོར་བསྡུས། ཕྱག་
རྒྱ་དང་། ལྟ་སྟངས་དང་། དཀྱིལ་འཁོར་གཤེགས་སུ་གསོལ་བ་དང་། དཔའ་བོའི་སྟོན་མོའི་
མདོར་བསྡུས་སོ། །བཞི་པ་སྒྲུབ་ཐབས་ཀྱི་ལེའུ་ལ་མདོར་བསྡུས་ཆེན་པོ་ལྔ་སྟེ། གནས་དང་།
བསྲུང་བ་དང་། སྡིག་པ་བཤགས་པ་ལ་སོགས་པའི་མདོར་བསྡུས་དང་། བསྐྱེད་པའི་རིམ་
པས་སྐུ་རྫོགས་པའི་མདོར་བསྡུས། སྲོག་དང་ལྷ་བསྐྱེད་པའི་མདོར་བསྡུས། བསྐྱེད་པའི་རིམ་
པ་དང་རྫོགས་པའི་རིམ་པའི་སྒྲུབ་ཐབས་ཀྱི་མདོར་བསྡུས། སྣ་ཚོགས་པའི་སྒྲུབ་ཐབས་ཀྱི་
མདོར་བསྡུས་སོ། །ལྔ་པ་ཡེ་ཤེས་ཀྱི་ལེའུ་ལ་མདོར་བསྡུས་ཆེན་པོ་བཞི་སྟེ། རྣལ་འབྱོར་མའི་
རྒྱུད་ལ་སོགས་པའི་མདོར་བསྡུས་ཆེན་པོ་དང་། སྐུ་བཞི་ལ་སོགས་པའི་རྣམ་པར་དག་པ་
ངེས་པའི་མདོར་བསྡུས་ཆེན་པོ་དང་། མཆོག་ཏུ་མི་འགྱུར་བའི་ཡེ་ཤེས་བསྒྲུབ་པ་ཞེས་བྱ་
བའི་མདོར་བསྡུས་དང་། ཐབས་སྣ་ཚོགས་ཀྱིས་གདུལ་བའི་མདོར་བསྡུས་ཆེན་པོ་བཅས་
ཀྱིས་འཆད་པར་མཛད་དོ། །
བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་རྒྱལ་པོ་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཐུབ་བསྟན་མཛེས་པར་བྱེད་པའི་
རྒྱན་ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་ལས་རྒྱུད་འདི་ཉིད་ཇི་ལྟར་འཆད་པའི་ཚུལ་བསྟན་པ་སྟེ་
སྐབས་གཉིས་པའི་སརྒ་ལྔ་པའོ།། །།
358



དུས་ཀྱི་འཁོར་ལོའི་ལུགས་ཀྱི་འཇིག་རྟེན་གྱི་རྣམ་བཞག་བཤད་པ།
དྲུག་པ་དུས་ཀྱི་འཁོར་ལོའི་ལུགས་ཀྱི་འཇིག་རྟེན་གྱི་རྣམ་བཞག་བཤད་པ་ལ་
གཉིས་ཏེ། ཕྱི་ལྟར་དུ་བཤད་པ་དང་། དེ་ཉིད་ནང་ལུས་ལ་སྦྱར་ཏེ་བསྟན་པ་ལས། དང་པོ་
ནི། བསྡུས་པའི་རྒྱུད་ལས།
རླུང་གི་མཐའ་ནས་ལྷུན་པོའི་མཚམས་སུ་དམྱལ་བ་གདེངས་ཅན་གྲོང་ཁྱེར་ལ་ནི་དཔག་ཚད་
འབུམ་ཕྲག་གཉིས། །
ལྷུན་པོའི་ཚད་ནི་འབུམ་ཕྲག་གཅིག་སྟེ་གཟའ་ཡི་ཚོགས་ཀྱི་གནས་ནས་སྟོང་ཕྲག་དག་ནི་ཉི་
ཤུ་ལྔ། །
མགྲིན་པའོ་གདོང་ལ་ལྔ་བཅུ་བརྟན་པའི་གོ་འཕང་གཡོ་མེད་དག་ལ་དེ་བཞིན་ཉིད་དུ་ཉི་ཤུ་ལྔ། །
དེ་ཡི་ཕྱི་རོལ་སྟོང་པ་གཅིག་པུ་སྲིད་པ་གསུམ་བྲལ་ཡོན་ཏན་མེད་ཅིང་དེ་ཉིད་ཀྱིས་དམན་པའོ། །
ཞེས་ཁམས་ལེའི་ཚིགས་བཅད་བཅུ་པ་ནས་ཉི་ཤུ་རྩ་གསུམ་བར་གྱིས་བརྟན་པ་སྣོད་ཀྱི་
འཇིག་རྟེན་གྱི་ཚད་དབྱིབས་དང་། གཡོ་བ་བཅུད་ཀྱི་སེམས་ཅན་གྱི་གནས་དང་ཚེ་ཚད་
སོགས་བསྟན་པའི་དགོངས་དོན། དྲི་མེད་འོད་སོགས་འགྲེལ་བ་རྣམས་ཀྱིས་ཞིབ་ཏུ་བཀྲལ་
བ་རྣམས། འཇམ་མགོན་བློ་གྲོས་མཐའ་ཡས་ཀྱི་གསུང་ཤེས་བྱ་མཛོད་དུ་སྙིང་པོར་བསྡུས་ཏེ་
བསྟན་པའི་དགོངས་པ་ལྟར་འཆད་པ་ལ་གསུམ་སྟེ། རྟེན་སྣོད་ཀྱི་འཇིག་རྟེན་གྱི་རྣམ་བཞག་
དང་། བརྟེན་པ་བཅུད་ཀྱི་སེམས་ཅན་རྣམས་ཇི་ལྟར་གནས་པའི་ཚུལ། མཇུག་དོགས་སློང་
ཅུང་ཟད་བརྗོད་པ་བཅས་ལས། དང་པོ་ལའང། དཀྱིལ་འཁོར་རི་རབ་དང་བཅས་པ་བཤད་
པ། རི་གླིང་སྤྱིར་བཤད་པ། ལས་ས་དུམ་བུ་བཅུ་གཉིས་བཤད་པ། འཛམ་གླིང་ཆུང་ངུའི་
ཡུལ་དྲུག་བཤད་པ་བཅས་བཞི་ལས།
359



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དང་པོ་ནི། ནམ་མཁའི་ཁམས་ཀྱི་དབུས་སུ་རླུང་དཀྱིལ་མུན་པ་ཅན་རྔམས་སུ་
དཔག་ཚད་སྟོང་ཕྲག་ལྔ་བཅུ་ཐམ་པ། དེའི་སྟེང་ནས་རིམ་བཞིན་མེ་ཆུ་སའི་དཀྱིལ་འཁོར་
རྣམས་ཀྱང་དབྱིབས་ཀུན་ནས་ཟླུམ་པོ་ཚད་མཉམ་པ་སྟེ། ལུས་ཀྱི་རྐང་མཐིལ་ནས་སྐེད་པའི་
བར་དུ་ཁྲུ་དོ་ཡོད་པའི་མཐོ་རེ་ལ་དཀྱིལ་འཁོར་རེའི་དབང་དུ་བྱས་པའོ། །དེ་དག་གི་ཤར་
ནུབ་ལྷོ་བྱང་གི་ཐད་ཀའི་སོ་སོའི་རྒྱར་ནི་རླུང་དཀྱིལ་དཔག་ཚད་བཞི་འབུམ། མེ་དཀྱིལ་སུམ་
འབུམ། ཆུ་དཀྱིལ་ཉིས་འབུམ། ས་དཀྱིལ་ཆིག་འབུམ་ཐམས་ཅད་ཀྱང་ཀུན་ནས་ཟླུམ་པོའི་
མཐའ་བསྐོར་དུ་སོ་སོའི་རྒྱ་ཚད་སུམ་འགྱུར་རོ། །དེའི་སྟེང་དུ་ལྷུན་པོ་འཕང་དུ་དཔག་ཚད་
འབུམ་ཕྲག་གཅིག་ནི་སྐེད་པ་ནས་མགྲིན་པའི་འོག་གི་བར་གྱི་ཁྲུ་གང་པ་སྟེ། དེ་གོ་ལའི་གཞི་
འཁོར་བའི་གནས་སོ། །དེའི་སྟེང་རིམ་བཞིན་ལྷུན་པོའི་མགྲིན་པ་སྟོང་ཕྲག་ཉེར་ལྔ། ལྷུན་
པོའི་གདོང་སྟོང་ཕྲག་ལྔ་བཅུ། གཙུག་ཏོར་སྟོང་ཕྲག་ཉེར་ལྔ་སྟེ་བསྡོམས་པས་འབུམ་དུ་
ལོངས་པ་ནི་གཟུགས་ཅན་མིན་ཀྱང་ཡིད་གཟུགས་ལ་མགྲིན་པ་སོགས་ཐ་སྙད་སྦྱར་བ་སྟེ།
རྒྱུའི་ཁམས་ཇེ་ཕྲར་གྱུར་པས་ས་ཆུ་མེ་རླུང་ནམ་མཁའ་ཚང་བ་དང་། རིམ་པར་སྤངས་པའི་
ཁམས་ལྔ་ལྡན་ནས་ཉིས་ལྡན་གྱི་བར་ཏེ་ལུས་དང་སྦྱར་ན། མགྲིན་པ་སོར་དྲུག གདོང་པ་
མཐོ་གང་། སྐྲ་མཚམས་ནས་སྤྱི་གཙུག་གི་བར་སོར་དྲུག་སྟེ་ཀུན་དྲིལ་ཁྲུ་གང༌། བསྡོམས་
པས་ཁྲུ་དོ་ནི་སྐེད་པ་ནས་སྤྱི་གཙུག་གི་བར་དུའོ། །དེ་ལྟར་ལྷུན་པོ་དེའི་ཁ་དོག་ནི། དབུས་
ལྗང་ཁུ། ཤར་སྔོན་པོ། བྱང་དཀར་པོ། ལྷོ་དམར་པོ། ནུབ་སེར་པོ་སྟེ་དེ་དག་ཀུན་ཀྱང་རིན་
པོ་ཆེ་མརྒད། བཻཌཱུརྱ། ཆུ་ཤེལ། པདྨ་རཱ་ག ཀཀེ་ཏའི་རང་བཞིན་མཁའ་རླུང་མེ་ཆུ་ས་དང་
ཀུན་ཁྱབ་ཡེ་ཤེས་ཀྱི་ཁམས་དང་དྲུག་འདུས་པའི་ཁམས་རགས་པའོ། །ལྷུན་པོའི་སྟེང་གི་
རྒྱར་སྟོང་ཕྲག་ལྔ་བཅུ། ས་དཀྱིལ་དང་འཕྲད་མཚམས་ཀྱི་རྩ་བའི་རྒྱུར་སྟོང་ཕྲག་བཅུ་དྲུག་
360



དུས་ཀྱི་འཁོར་ལོའི་ལུགས་ཀྱི་འཇིག་རྟེན་གྱི་རྣམ་བཞག་བཤད་པ།
ཡོད་པས་དཀར་ཡོལ་བསླང་བ་ལྟར། སྟེང་གཡེལ་བའི་ཁ་མཚམས་ནས་ཤམ་བུ་བཏགས་པ་
ལྟར་ཕྱི་ནང་དུ་ཡོད་པའི་རྭ་ལྔ་ཟླུམ་པོར་ཕྱོགས་ཐམས་ཅད་དུ་བསྐོར་ཞིང་འཕྱང་བ་ནང་མ་
ལས་རིམ་བཞིན་ཕྱི་མ་རིང་བའི་རྭ་ཕྱི་མ་དང་བསིལ་རིའི་རྩེ་མཉམ་པས་འཆད་འགྱུར་གྱི་
གླིང་ནང་མ་ཉི་ཟླའི་འོད་མི་ཕོག་ཀྱང་དེར་གནས་ཀྱི་མི་རྣམས་རང་འོད་ཀྱིས་འཚོ་བའོ། །
སྐབས་འདིར། རྭ་ནི་ལྔ་པོ་རྣམས་དག་སྟེང་དང་ས་གཞི་དག་གི་གནས་ལ་ཕྱོགས་ཀུན་ཏུ་ནི་
ཁོར་ཡུག་གོ །ཞེས་པའི་རྭ་ལྔའི་ཚུལ་ལ་མཁས་པ་རྣམས་ཀྱི་བཞེད་པ་མི་འདྲ་བ་དུ་མར་སྣང་
སྟེ། འགའ་ཞིག་གིས། རི་རབ་ལ་ཕུབ་བརྩེགས་པ་ལྟ་བུའི་བང་རིམ་འོག་ནས་རིམ་གྱིས་
ཆེར་སོང་བ་བཞི་ཡོད་ཅིང་། རྭ་ནི་རི་རབ་ཀྱི་ཟུར་བཞི་དབུས་དང་ལྔ་གྱེན་དུ་འགྲེང་བའི་རྣམ་
པ་ཡོད་པར་གསུངས། ཡང་ལ་ལས་རྭ་བཞི་ཟུར་ནས་ཐུར་དུ་འཕྱང་བ་གངས་རིའི་སྟེང་དུ་
ཟུག་པ། གཅིག་སྟེང་གི་དཀྱིལ་ནས་གྱེན་དུ་འགྲེང་བར་བཞེད། ཡང་ལུགས་གཅིག་ལ། རྭ་
དབུས་ལྷུན་པོ་རང་ལ་བྱས་ནས་ཟུར་བཞི་ནས་རྭ་གཞན་བཞི་ཐུར་ལ་འཕྱང་བ་རྡོ་རྗེ་ཕྱེད་
པའི་རྭ་རྩེ་ཐུར་དུ་བསྟན་པ་ལྟ་བུར་བཞེད་པ་སོགས་སྣ་ཚོགས་པ་ཞིག་མཆིས་སོ། །
གཉིས་པ་རི་གླིང་སྤྱིར་བཤད་པ་ལ། ཤེས་བྱ་མཛོད་དུ། ལྷུན་པོའི་ཕྱི་རོལ་རྭ་ལྔའི་
འོག་ཏུ་ཆུད་པར་ནང་ནས་ཕྱི་རིམ་བཞིན་ཟླ་བ། དཀར་པོ། རབ་མཆོག ཀུ་ཤ། མིའམ་ཅི།
ཁྲུང་ཁྲུང་ཞེས་བྱ་བའི་གླིང་དྲུག་ཅེས་གསུངས་ལ། མི་ཕམ་གྱི་དུས་འཁོར་གྱི་འགྲེལ་བ་རྡོ་རྗེ་
ཉི་མའི་སྣང་བ་ལས། རི་རབ་ཀྱི་རྡོ་རྗེའི་འགྲམ་སྟེགས་ཀྱི་ཕྱི་རོལ་ནས་བསིལ་རི་ལ་ཐུག་གི་
བར་དུ་རི་རབ་ཀྱི་བྱ་སྐྱིབས་ནང་ན་ནང་གི་གླིང་དྲུག་དང་མཚོ་དྲུག་རི་དྲུག་པོ་མུ་ཁྱུད་བཞིན་
དུ་བསྐོར་ནས་རིམ་པས་སྤེལ་མར་གནས་ཏེ། རི་རབ་ཀྱི་རྡོ་རྗེའི་འགྲམ་སྟེགས་ཀྱི་མཐར་ཟླ་
བའི་གླིང་། དེའི་མཐར་སྦྲང་རྩིའི་རྒྱ་མཚོ། དེའི་མཐར་རི་འོད་སྔོན་ཞེས་བྱ་བས་བསྐོར་བ་སྟེ།
361



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དེ་ལྟར་ནང་གི་གླིང་རེ་དང་མཚོ་རེ་རི་རེ་རིམ་པར་བསྐོར་བས་གླིང་དྲུག་མཚོ་དྲུག་རི་དྲུག་ནི་
ནང་གི་ཡིན་ལ། གླིང་བདུན་པ་ལས་ས་དུམ་བུ་བཅུ་གཉིས་པ་དང༌། མཚོ་བདུན་པ་ལན་ཚྭའི་
རྒྱ་མཚོ། རི་བདུན་པ་རྡོ་རྗེའི་ལྕགས་རིའོ་ཞེས་གསུངས་སོ། །གླིང་དྲུག་བགྲང་ཚུལ་དུ། མི་
ཕམ་གྱི་འགྲེལ་པར། ཟླ་བའི་གླིང་དང་། འོད་དཀར་གྱི་གླིང་། རབ་མཆོག་ཀུ་ཤའི་གླིང་།
མིའམ་ཅིའི་གླིང་། ཁྲུང་ཁྲུང་གི་གླིང་། དྲག་པོའི་གླིང་སྟེ་དྲུག་གོ །དེ་དག་གི་བར་དུ་ནང་རིམ་
བཞིན་སྦྲང་རྩི། མར། ཞོ། འོ་མ། ཆུ། ཆང་རྣམས་ཀྱི་རྒྱ་མཚོས་བསྐོར་བ། དེ་རེ་རེའི་མཐར་
འཆིང་བྱེད་ཀྱི་རི་འོད་སྔོན། མནྡཱ་ར་། མཚན་མོ། ནོར་བུའི་འོད། བྲེའོ། བསིལ་རི་སྟེ་རི་དྲུག་
གིས་བསྐོར་བ། རི་གླིང་རྒྱ་མཚོ་སོ་སོའི་རྒྱ་ཚད་ནི་མཉམ་པར་དཔག་ཚད་བརྒྱད་བརྒྱ་བརྒྱད་
ཅུ་རྩ་བརྒྱད་དང་། རྒྱང་གྲགས་གསུམ། གཞུ་འདོམས་ཆིག་སྟོང་བརྒྱ་བཅུ་གཅིག སོར་མོ་
བཅུ། ནས་ལྔ་དང་། ནས་ཀྱི་སུམ་ཆ་གཅིག་རྣམས་ཡོད་དོ། །དེ་ལྟར་བསིལ་རི་ཕན་ཆད་ནི་
ལོངས་སྤྱོད་ཀྱི་ས་ཞེས་བྱ་སྟེ་དགེ་བའི་ལས་ཀྱི་འབྲས་བུ་བདེ་བ་ལ་སྤྱོད་པ་ཤ་སྟག་གོ །བསིལ་
རིའི་ཕྱི་མཚམས་ནས་ལན་ཚྭའི་རྒྱ་མཚོ་ལ་ཐུག་གི་བར་གྱི་ས་ནི་གླིང་བདུན་པ་འཛམ་གླིང་
ཆེན་པོ་ལས་ཀྱི་ས་པ་ཞེས་གྲགས་ཏེ། མི་རྣམས་བདེ་སྡུག་གི་རྒྱུ་ལས་སྣ་ཚོགས་བསྒྲུབ་པ་ལ་
སྟོབས་དང་ལྡན་པའི་ཕྱིར་དེ་སྐད་ཅེས་བྱ་བ་ཡིན་ལ། དེའི་ཞེང་དུ་དཔག་ཚད་ཉི་ཁྲི་ལྔ་སྟོང་
ཡོད་ཅིང་། ཕྱོགས་མཚམས་སུ་མཉམ་པར་དུམ་བུ་བཅུ་གཉིས་སུ་གནས་པས་ཀུན་ནས་ཟླུམ་
པོར་གྱུར་པ། དེའི་མཐར་ལན་ཚྭའི་རྒྱ་མཚོ་རྒྱ་ཚད་འབུམ་ཕྲག་ཕྱེད་དང་ལྡན་པས་བསྐོར་
བའི་མཐར་རི་བདུན་པ་རྡོ་རྗེའི་ཁོར་ཡུག་ཆེན་པོ་སྟེ། མེ་དཀྱིལ་གྱི་ལྷག་མས་བསྐོར་བ་ལ་རྟ་
གདོང་གི་མེ་ཞེས་བཏགས་ཤིང་། དེའི་མཐར་རླུང་དཀྱིལ་གྱི་ལྷག་མས་བསྐོར་བ། དེ་གཉིས་
ཀྱི་རྒྱ་ཚད་ཀྱང་འབུམ་ཕྲག་ཕྱེད་པར་མཉམ་པ་སྟེ་རླུང་མེ་ཆུ་སའི་དཀྱིལ་འཁོར་བཞི་གཅིག་
362



དུས་ཀྱི་འཁོར་ལོའི་ལུགས་ཀྱི་འཇིག་རྟེན་གྱི་རྣམ་བཞག་བཤད་པ།
གི་ནང་དུ་གཅིག་ཆུད་པའི་སོ་སོའི་མཐའ་ཁྱུད་གྱེན་དུ་ལངས་པ། སྟེང་ནས་ཐམས་ཅད་ཀྱི་ཁ་
མཚམས་ངོས་མཉམ་པར་གྱུར་པ་ཡིན་ཞིང་། དེ་ལྟར་སྲིད་རྩེ་ནས་རླུང་དཀྱིལ་བར་དུ་ཆུ་ཞེང་
གབ་པར་གནས་པའི་ཕྱི་རོལ་དུ་སྟོང་པ་གཅིག་པུ་རྡུལ་མུན་སྙིང་སྟོབས་ཀྱི་ཡོན་ཏན་མེད་པ་
སྟེ་སྲ་གཤེར་ལ་སོགས་པ་འབྱུང་ལྔའི་ཡོན་ཏན་མེད་ཅིང་། ཡོན་ཏན་ལྔ་པོ་དེ་ཉིད་ཀྱིས་
དམན་པའོ། །
གསུམ་པ་ལས་ས་དུམ་བུ་བཅུ་གཉིས་ནི། གླིང་བདུན་པ་འཛམ་གླིང་ཆེན་པོ་ལས་
ཀྱི་ས་ལ་དུམ་བུ་བཅུ་གཉིས་སུ་བཅད་པའི་དུམ་བུ་སོ་སོར་རྒྱ་མཚོ་དང་འབྲེལ་བའི་ཆུ་བོ་ཆེན་
པོ་རྣམས་ཀྱིས་བསྐོར་བའི་ཕྱོགས་བཞིའི་དབུས་སུ་ཤར་དུ་རླུང་གི་རང་བཞིན་ཟླ་གམ། ལྷོར་
མེ་ཟུར་གསུམ། ནུབ་ཏུ་ཆུ་ཟླུམ་པོ། བྱང་དུ་ས་གྲུ་བཞི་རྣམས་རྒྱ་ཚད་རིམ་བཞིན་དཔག་ཚད་
བདུན་སྟོང་། བརྒྱད་སྟོང་། དགུ་སྟོང་། ཁྲི་ཕྲག་རྣམས་ཡོད་པའི་གླིང་ཆེན་པོ་རེ་རེ་ལ་གླིང་
ཕྲན་གཉིས་རེས་བསྐོར་ནས་ཟླུམ་པོ་པདྨའི་འདབ་མའི་རྣམ་པར་གནས་སོ། །དེས་ན་ལྷོ་གླིང་
གསུམ། ནུབ་གླིང་གསུམ། བྱང་གླིང་གསུམ། ཤར་གླིང་གསུམ་རྣམས་སུ་འགྱུར་བའི་ཚེ་དེ་
རྣམས་ཀྱི་མིང་ཡང་ལྷོ་གླིང་ཤར་མ་དང་དབུས་མ་ནུབ་མ་ཞེས་འདོགས་ཀྱི། མངོན་པ་ལྟར་རྔ་
ཡབ་ལ་སོགས་པའི་མིང་འདོགས་དང༌། གླིང་གཡོག་ཆུང་བ་སོགས་འདིར་མི་བཞེད་དོ། །
བཞི་པ་འཛམ་གླིང་ཆུང་ངུའི་ཡུལ་དྲུག་བཤད་པ་ནི། འདི་ལ་རྩི་ཚུལ་ཅུང་ཟད་མི་
འདྲ་སྟེ་འགའ་ཞིག་གིས། ལྷོ་ནས་བྱང་དུ་རིམ་པར་འཕགས་ཡུལ་དང་། བོད་དང་། ལི་དང་།
རྒྱ་ནག་དང་། རྒྱ་ནག་ཆེན་པོ་དང་། ཀེ་ལ་ཤ་ཞེས་དྲུག་ཏུ་བཞེད་ལ། ཡང་མཁས་གྲུབ་ནོར་
བཟང་རྒྱ་མཚོ་དང་། འཇམ་མགོན་བློ་གྲོས་མཐའ་ཡས་སོགས་ཀྱིས་དྲུག་པ་གངས་ལྡན་ཞེས་
363



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
གསུངས་ཏེ། ཤེས་བྱ་མཛོད་ལས།
འཛམ་གླིང་ཆུང་ངུའི་ལྷོ་ཕྱོགས་འཕགས་པའི་ཡུལ། །
དེ་ནས་བྱང་དུ་རིམ་བཞིན་བོད་དང་ལི། །
རྒྱ་ནག་ཤམྦྷ་ལ་དང་གངས་ལྡན་གནས། །
ཞེས་གསུངས་པ་ལྟར་ཏེ། དེ་ཡང་གླིང་ལྷོ་མ་གསུམ་ལ་འཛམ་གླིང་ཆུང་ངུ་ཞེས་བཤད་པའི་
ལས་ས་དུམ་བུ་གསུམ་གྱི་ལྷོ་གླིང་དབུས་མ་འདི་ལ་ཡུལ་དྲུག་ཡོད་པའི་དང་པོ་བསྐལ་བཟང་
གི་སངས་རྒྱས་སྟོང་རྩ་གཉིས་མངོན་པར་རྫོགས་པར་འཚང་རྒྱ་བའི་རྡོ་རྗེའི་གདན་དང་བཅས་
པའི་མ་ག་དྷ། ཡངས་པ་ཅན། མཉན་ཡོད་སོགས་ཡུལ་འཁོར་མང་པོས་གང་བའི་འཕགས་
པའི་ཡུལ་དང་། དེ་ནས་བྱང་དུ་རིམ་བཞིན་བྱང་ཆུབ་སེམས་དཔའ་འཇིག་རྟེན་དབང་ཕྱུག་
གིས་བདག་གིར་མཛད་པའི་ཡུལ་བོད་དང་། འཕགས་པ་ཤཱ་རིའི་བུ་དང་རྣམ་སྲས་ཀྱིས་མཚོ་
དྲལ་ནས་ཡུལ་དུ་གྱུར་ཅིང་། མཆོད་རྟེན་གོ་མ་ས་ལ་གནྡྷ་བཞུགས་པའི་ལི་ཡུལ་དང་། རི་བོ་
རྩེ་ལྔར་འཕགས་པ་འཇམ་དཔལ་བྱིས་པ་གཞོན་ནུའི་ཚུལ་གྱིས་བཞུགས་པའི་ཡུལ་རྒྱ་ནག་
དང༌། བྱང་ཆུབ་སེམས་དཔའ་དང་། ཁྲོ་བོའི་དབང་པོ་རྣམས་ཀྱི་སྤྲུལ་པ་ཆོས་རྒྱལ་རིགས་
ལྡན་རྣམས་ཀྱིས་བསྐྱངས་ཤིང་། ཀ་ལཱ་པ་གཙོ་བོར་གྱུར་པའི་གྲོང་བྱེ་བ་ཕྲག་དགུ་ཅུ་རྩ་
བདུན་དང་ལྡན་པའི་ཡུལ་ཤམྦྷ་ལ་དང་། ཤམྦྷ་ལའི་བྱང་གི་གངས་དང་འབྲེལ་བའི་འཛམ་
གླིང་འདིའི་བྱང་ཟུར་དུ་ཡོད་པའི་གངས་རི་ཆེན་པོ་སྟེ་གངས་ལྡན་རྣམས་གནས་སོ། །ཡང་
གསུངས་ཚུལ་འགའ་ཞིག་ན། འཛམ་གླིང་ཆུང་ངུ་འདིའི་དབུས་སུ་རྡོ་རྗེ་གདན་བསྐལ་བཟང་
གི་སངས་རྒྱས་སྟོང་རྩ་གཉིས་བྱོན་པའི་གནས་དང་། ཤར་དུ་རི་བོ་རྩེ་ལྔ་འཕགས་པ་འཇམ་
364



དུས་ཀྱི་འཁོར་ལོའི་ལུགས་ཀྱི་འཇིག་རྟེན་གྱི་རྣམ་བཞག་བཤད་པ།
དཔལ་དབྱངས་ཀྱི་གནས། ལྷོར་རི་བོ་གྲུ་འཛིན་ནམ་པོ་ཏ་ལ་འཕགས་པ་སྤྱན་རས་གཟིགས་
ཀྱི་གནས། ནུབ་ཏུ་ཨོ་རྒྱན་མཁའ་འགྲོ་རིག་འཛིན་གྱི་གནས། བྱང་དུ་ཤམྦྷ་ལ་མིའི་རིག་
འཛིན་གྱི་གནས་ཏེ་ཁྱད་ཆོས་ལྔས་ཁྱད་པར་དུ་འཕགས་པའི་འཛམ་གླིང་ཆུང་ངུ་དེའི་ལྷོ་ནས་
རིམ་བཞིན་ས་ཆེན་དུམ་བུ་དྲུག་སྟེ་འཕགས་ཡུལ་དང་བོད་སོགས་སྔ་མ་བཞིན་ནོ། །
གཉིས་པ་བརྟེན་པ་བཅུད་ཀྱི་སེམས་ཅན་རྣམས་ཇི་ལྟར་གནས་པའི་ཚུལ་ནི། རྒྱུད་
འདིར་བཅུད་ཀྱི་སེམས་ཅན་བགྲང་ཚུལ་ཡང་ཐུན་མོང་དང་མི་མཚུངས་ཏེ། འདོད་ཁམས་ན་
བཅུ་གཅིག གཟུགས་ཁམས་ན་བཅུ་དྲུག གཟུགས་མེད་ཀྱི་ཁམས་ན་བཞི་སྟེ་སྲིད་པ་སུམ་ཅུ་
རྩ་གཅིག་པོ་སྔར་བཤད་པའི་ལྷུན་པོ་ལ་སོགས་པ་དེ་དག་ལ་བརྟེན་པར་གསུངས་སོ། །དེ་
ལས་དང་པོ་འདོད་ཁམས་ཀྱི་བཅུ་གཅིག་ནི། དམྱལ་བ་དང་། ཡི་དྭགས། དུད་འགྲོ། མི་
དང་། ལྷ་མིན། འདོད་ལྷ་རིགས་དྲུག་བཅས་སོ། །དེ་དག་གི་གནས་ནི། འོག་བཞིའི་དཀྱིལ་
འཁོར་བཞིའི་མཐུག་རྔམས་ལ་ཕྱེད་ཕྱེད་དུ་བགོས་པའི་ས་དཀྱིལ་གྱི་ཕྱེད་མན་ཆད་ཆ་བདུན་
ལ་སྟེང་ནས་རིམ་པར་དམྱལ་བ་གསེག་མ་དང་
། དེ་བཞིན་དུ་བྱེ་མ་དང༌། འདམ་ཆུ་དང་། དུ་
བ་དང་། མེ་དང་། མུན་པ་ཆེན་པོ་དང་། ངུ་འབོད་ཆེན་པོ་སྟེ་བདུན་གནས་ཤིང་། བརྒྱད་པ་
རྡོ་རྗེ་མེ་ལྕེ་དང་བཅས་པའི་དམྱལ་བ་ནི་བདུན་པ་ལས་གཞན་ལོགས་ན་མེད་ཀྱང་། སྡུག་
བསྔལ་གྱི་ཚོར་བ་ཐ་དད་པས་དེར་བཞག་གོ །ས་དཀྱིལ་གྱི་ཕྱེད་གོང་མ་ལའང་ཆ་གཉིས་སུ་
བྱས་པའི་སྟེང་མར་ལྷ་མིན་དང་། འོག་མར་ཀླུ། ལོངས་སྤྱོད་དང་ལས་སའི་གླིང་རྣམས་ལ་མི་
རྣམས་ཏེ། ཡི་དྭགས་དང་དུད་འགྲོ་ལ་འདིར་གནས་ལོགས་སུ་མ་བཤད་དོ། །འདོད་ལྷ་
རིགས་དྲུག་ནི། རི་རབ་ཀྱི་དཔུང་པ་ནས་ས་མཚམས་ཀྱི་བར་དུ་རྒྱལ་ཆེན་བཞི་དང་། རི་རབ་
ཀྱི་སྟེང་ན་སུམ་ཅུ་རྩ་གསུམ། དེའི་སྟེང་མགྲིན་པ་སུམ་ཆར་བཅད་པའི་འོག་མ་ཆ་བཞིར་ཕྱེ་
365



༨
༡.
སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བ་ལ་འཐབ་བྲལ། དགའ་ལྡན། འཕྲུལ་དགའ། གཞན་འཕྲུལ་དབང་བྱེད་རྣམས་སོ། །
གཉིས་པ་གཟུགས་ཁམས་ན་བཅུ་དྲུག་སྟེ། རི་རབ་ཀྱི་དཔྲལ་བའི་ཆ་བཞི་ལ་འོག་མིན།
ཤིན་ཏུ་མཐོང་། མི་གདུང་། མི་ཆེ་བ་སྟེ་རླུང་བཞི། སྣ་ལ་འབྲས་བུ་ཆེ་བ། བསོད་ནམས་
སྐྱེས། སྤྲིན་མེད། དགེ་རྒྱས་ཏེ་མེ་བཞི། ཀོ་ཀོ་ལ་ཚད་མེད་དགེ དགེ་ཆུང་། འོད་གསལ།
ཚད་མེད་འོད་དེ་ཆུ་བཞི། མགྲིན་པའི་སུམ་གཉིས་ཀྱི་ཆར། འོད་ཆུང་། ཚངས་ཆེན། མདུན་
ན་འདོན། ཚངས་རིས་ཏེ་ས་བཞི་རྣམས་གནས་སོ། །གསུམ་པ་གཟུགས་མེད་ལ་བཞི་སྟེ། རི་
རབ་ཀྱི་གཙུག་ཏོར་ནས་སྐྲ་མཚམས་ཡན་ཆད་དུ་རིམ་པར་ནམ་མཁའ་མཐའ་ཡས། རྣམ་
ཤེས་མཐའ་ཡས། ཅི་ཡང་མེད། འདུ་ཤེས་མེད་མིན་གྱི་སྐྱེ་མཆེད་བཞིས་བསྡུས་པའི་སེམས་
ཅན་རྣམས་གནས་པར་གསུངས་སོ། །དེ་ལྟ་བུའི་འཇིག་རྟེན་གྱི་ཁམས་སྲིད་པ་སུམ་ཅུ་རྩ་
གཅིག་ཁམས་གསུམ་གྱིས་བསྡུས་པ་དེ་དག་ཆགས་པ་སྔ་ཕྱིའི་རིམ་པ་ཡང་ཁམས་གསུམ་ནི་
ཐུགས་གསུང་སྐུའི་ཆོས་ཅན་ཡིན་ལ། དེ་ཉིད་སྐྱེ་བའི་རིམ་པས་ཐོག་མར་གཟུགས་མེད། དེ་
ནས་གཟུགས་ཁམས། དེ་ནས་འདོད་ཁམས་རྣམས་ཆགས་ཤིང་། འདོད་ཁམས་ཀྱང་རིམ་པ་
དེ་ལྟ་བུས་ས་འོག ས་སྟེང་། ས་བླ་རྣམས་རིམ་གྱིས་ཆགས་པ་ཡིན་ནོ། །
གསུམ་པ་དེ་ལ་དོགས་སྤོང་ཅུང་ཟད་བརྗོད་པ་ལ། དེ་ཡང་རྒྱུད་འདིར་འཇིག་རྟེན་
ཁམས་ཀྱི་ཚད་དཔག་ཚད་འབུམ་ཕྲག་བཞིར་གསུངས་པ་ནི། ནང་རྡོ་རྗེའི་ལུས་ལ་རང་ཁྲུ་
བཞི་པ་དང་། གཞན་དཀྱིལ་འཁོར་གྱི་འཁོར་ལོ་བཞི་ཆའི་ཚད་དང་མཉམ་ཞིང་། དེ་ཁོ་ན་
ཉིད་བསྙེན་སྒྲུབ་ཡན་ལག་བཞིའམ་རྡོ་རྗེ་བཞིའི་གནད་བཅིངས་པས། སྦྱང་བྱ་གནས་སྐབས་
བཞིའི་དྲི་མ་སེལ་བས་སྦྱངས་འབྲས་དྲི་བྲལ་གྱི་སྐུ་བཞི་མངོན་དུ་བྱེད་པའི་རྒྱུ་མཚན་ལས་དེ་
དག་གི་དག་པ་གཅིག་ཏུ་སྦྱོར་བའི་དབང་གིས་ཡུལ་དུས་ཀྱི་རྣམ་བཞག་འདི་ལྟར་མཛད་
366



དུས་ཀྱི་འཁོར་ལོའི་ལུགས་ཀྱི་འཇིག་རྟེན་གྱི་རྣམ་བཞག་བཤད་པ།
པའོ། །འོ་ན་ཆོས་མངོན་པ་ལས་འཇིག་རྟེན་ཁམས་ཀྱི་ཚད་ལ་དཔག་ཚད་འབུམ་ཕྲག་སུམ་
ཅུ་རྩ་དྲུག་གསུངས་པ་དང་། གཞན་ཡང་རི་རབ་གླིང་བཞི་གླིང་ཕྲན་དང་བཅས་པ་སོ་སོའི་
ཚད་དང་དབྱིབས་དང་ཁ་དོག་སོགས་རྒྱུད་འདི་ལས་བསྟན་པ་དང་། རྒྱུད་གཞན་མཁའ་འགྲོ་
རྒྱ་མཚོ་དང་། གཞན་ཡང་སངས་རྒྱས་ཕལ་པོ་ཆེ་དང་། དྲན་པ་ཉེ་བར་བཞག་པའི་མདོ་དང་།
མངོན་པ་གོང་འོག་སོགས་སུ་མི་འདྲ་བ་སྣ་ཚོགས་པ་ཞིག་གསུངས་པས་བཅོམ་ལྡན་འདས་
ཀྱི་གསུང་དེ་རྣམས་ནང་མི་འགལ་ལམ་ཞེ་ན། ཅུང་ཟད་ཀྱང་མི་འགལ་ཏེ། སྤྱིར་སངས་རྒྱས་
འཇིག་རྟེན་དུ་བྱོན་པ་ནི་སེམས་ཅན་རྣམས་ལ་སྡུག་ཀུན་ཉེ་བར་ཞི་ཞིང་རྣམ་གྲོལ་གྱི་ལམ་
སྟོན་པའི་དོན་དུ་ཡིན་གྱི། འཇིག་རྟེན་གྱི་ཚད་དང་དབྱིབས་དང་བཀོད་པ་སོགས་སྟོན་པའི་
ཕྱིར་དུ་མ་ཡིན་ཞིང་། དེ་ནི་དོན་དམ་པར་མཐའ་གཅིག་ཏུ་འདི་ཁོ་ནའོ་ཞེས་དམིགས་སུ་མེད་
ཀྱང་། སེམས་ཅན་རྣམས་ཀྱི་རང་སེམས་ཀྱི་སྣང་བ་རྨི་ལམ་ལྟ་བུ་ཡིན་པས་ཀུན་རྫོབ་ཏུལས་
དགེ་སྡིག་སྣ་ཚོགས་པའི་དབང་གིས་སྣང་བ་སྣ་ཚོགས་སུ་སྣང་བའི་སྣང་ངོ་དང་བསྟུན་ནས་
གསུངས་པ་ཙམ་ལས་དེ་བཞིན་གཤེགས་པས་མངོན་པར་ཞེན་ནས་གསུངས་པ་ནི་འགའ་
ཡང་མེད་པའི་ཕྱིར་རོ། །དེ་ལྟར་ཡང་འགྲེལ་ཆེན་དྲི་མ་མེད་པའི་འོད་་ལས། འདིར་འཇིག་
རྟེན་གྱི་ཀུན་རྫོབ་ཏུ་མོས་པ་སྣ་ཚོགས་པའི་སེམས་ཅན་གྱི་བསམ་པའི་དབང་གིས་འཇིག་
རྟེན་གྱི་ཁམས་ཀྱི་ཚད་སེམས་ཅན་རྣམས་ལ་གསུངས་ཤིང་རབ་ཏུ་སྣང་ངོ༌། །དོན་དམ་པར་
ནི་འཇིག་རྟེན་གྱི་ཁམས་ལ་ཚད་དང་དཔངས་མེད་དེ་སེམས་ཅན་རྣམས་ཀྱི་བསོད་ནམས་
དང་སྡིག་པའི་དབང་གིས་སོ། །འདིར་ཕུག་ཁྲུ་ལྔ་པའི་ཚད་གང་དུ་འདོད་ཆགས་དང་བྲལ་
བའམ། བྱང་ཆུབ་སེམས་དཔའ་གནས་པའི་ཕུག་དེར་བསོད་ནམས་དང་ཡེ་ཤེས་བསྟེན་པ་
དེའི་མཐུ་དང་རྫུ་འཕྲུལ་གྱི་སྟོབས་ཀྱིས་འཁོར་ལོས་སྒྱུར་བ་སྡེ་དང་བཅས་པ་འོངས ཤིང་
4.ཐ༽ ༡༦༤ བ།
367



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རབ་ཏུ་འཇུག་སྟེ་དེ་སུས་ཀྱང་མ་བསྐྱེད་ཅིང་ཕུག་དེར་བཞུགས་པའི་འཁོར་ལོས་སྒྱུར་བའི་སྡེ་
ཡང་དོག་པ་ཉིད་མ་ཡིན་ནོ། །དོན་དམ་པར་འཇིག་རྟེན་གྱི་ཁམས་ཀྱི་ཚད་ཀྱང་དེ་བཞིན་དུ་
རིག་པར་བྱའོ། །འདིར་འཇིག་རྟེན་གྱི་ཁམས་ཀྱི་ཚད་གང་ཡིན་པ་དེ་ནི། ཇི་ལྟར་ཕྱི་རོལ་དེ་
བཞིན་ལུས་ཞེས་གསུངས་པའི་ཕྱིར་འཇིག་རྟེན་གྱི་ཁམས་ཀྱི་ཚད་འཇིག་རྟེན་གྱི་ཁམས་
དཀྱིལ་འཁོར་གྱི་དོན་དང་། ལུས་ཀྱི་ཚད་ལུས་ཀྱི་དཀྱིལ་འཁོར་གྱི་དོན་དུ་སྟེ། ལུས་ནི་
དཀྱིལ་འཁོར་ཞེས་བརྗོད་དོ་ཞེས་གསུངས་པའི་ཕྱིར་རོ། །དེ་ལྟར་ཕྱི་རོལ་དུ་འཇིག་རྟེན་པའི་
ཚད་ཀྱིས་ལྷུན་པོའི་དཔངས་དཔག་ཚད་འབུམ་ཡིན་པ་དེ་བཞིན་དུ་ལུས་ཀྱི་སྒལ་ཚིགས་ཀྱི་
དཔངས་ཁྲུ་གང་སྟེ་ཁྲུའི་ཚད་དེས་ལུས་ནི་ཁྲུ་བཞིའོ། །ལྷུན་པོ་དཔག་ཚད་འབུམ་གྱི་ཚད་
ཀྱིས་འཇིག་རྟེན་གྱི་ཁམས་འབུམ་ཕྲག་བཞིའོ། །རྣམ་པ་གཞན་དུ་ན་ཇི་ལྟར་ཕྱི་རོལ་དེ་
བཞིན་ལུས་སུ་མི་འགྱུར་ཏེ་དེ་མི་མཉམ་པའི་ཕྱིར་རོ། །དེ་ལྟར་འཇིག་རྟེན་གྱི་ཁམས་ཀྱི་ཚད་
ཀུན་རྫོབ་ཏུ་ཇི་ལྟ་བ་དེ་ལྟར་འགྱུར་དུ་ཆུག་མོད། འདིར་བསྲེགས་བཅད་ཅེས་པ་ལ་སོགས་
པས་བཅོམ་ལྡན་འདས་ཀྱིས་དམ་བཅས་པ་ནི་མ་ཡིན་ཏེ། འོན་ཀྱང་དམ་བཅས་པ་ནི་བསོད་
ནམས་དང་ཡེ་ཤེས་ཀྱི་ཚོགས་ཀྱི་ཡུལ་ལ་ཡིན་ནོ། །གང་གི་ཕྱིར་འཇིག་རྟེན་གྱི་ཁམས་ཀྱི་
ཡུལ་ལ་མཛོད་ཀྱི་འདོད་པ་དང༌། རིག་བྱེད་ཀྱི་གྲུབ་པའི་མཐའི་བསམ་པས་རྣམ་པ་སྣ་
ཚོགས་པ་དང་། ཚངས་པའི་ཡུལ་ས་གཅིག་ནི་དཔག་ཚད་བྱེ་བའི་ཁྱོན་ནོ་ཞེས་བརྫུན་དུ་སྨྲ་
བའི་ཕྱིར་ཉི་མའི་ཤིང་རྟ་ལ་སོགས་པ་ཡོངས་སུ་སྨིན་པར་བྱ་བའི་སླད་དུ་ཚངས་པའི་ཡུལ་
སའི་ཚད་དེ་རྣམ་པར་གཞོམ་པའི་དོན་དུ་གཟའ་དང་རྩིས་དང་ཁྱིམ་གྱི་འཁོར་ལོ་དང་ལྡན་
པའི་འཇིག་རྟེན་གྱི་ཁམས་ཀྱི་ཚད་རབ་ཏུ་བཀོད་དོ། །དེའི་ཕྱིར་ཚད་འདི་ལ་སངས་རྒྱས་པའི་
མཛོད་མཐོང་ནས་འཁྲུལ་པ་འདི་མི་བྱ་སྟེ། ཇི་ལྟར་བཅོམ་ལྡན་འདས་ཀྱིས་འཇིག་རྟེན་གྱི་
368



དུས་ཀྱི་འཁོར་ལོའི་ལུགས་ཀྱི་འཇིག་རྟེན་གྱི་རྣམ་བཞག་བཤད་པ།
ཁམས་ཀྱི་ཚད་འབུམ་ཕྲག་སུམ་ཅུ་སོ་དྲུག་ལྷག་པ་དང་། ཇི་ལྟར་འཇིག་རྟེན་གྱི་ཁམས་
དཔག་ཚད་འབུམ་ཕྲག་བཞིའི་ཚད་དུ་གསུངས་པ་འདིར་བཅོམ་ལྡན་འདས་བརྫུན་གསུངས་
པ་པོ་ཡིན་ནམ་ཅི་ཞེས་པ་འགའ་ཞིག་འདོད་པར་གྱུར་ན། དེའི་ཚིག་མཁས་པ་རྣམས་ཀྱིས་
ཁས་བླང་བར་མི་བྱ་སྟེ་སེམས་ཅན་གྱི་བསམ་པའི་དབང་གིས་སོ། །དེ་བཞིན་དུ་ཡང་།
སེམས་ཅན་མོས་པ་སྣ་ཚོགས་པ། །
གྲུབ་མཐའ་སྣ་ཚོགས་རིག་པ་པོ། །
སྣ་ཚོགས་ལམ་ལ་རབ་གནས་པ། །
ཤེས་པའི་ང་རྒྱལ་ཁེངས་པ་ཅན། །
དེ་དག་རང་བཞིན་གྲུབ་མཐའ་ལ། །
ཇི་སྲིད་རིགས་པ་མ་བསྟན་པ། །
དེ་སྲིད་ཁེངས་པ་ཅན་དེ་དག ། །
ཀུན་མཁྱེན་གྱི་ཡང་དབང་མི་འགྱུར། །
སེམས་ཅན་ཕན་ལས་མི་བདེན་པ། །
བསོད་ནམས་ཚོགས་ཀྱི་རྒྱུ་ཡིན་ཏེ། །
གཞན་ལ་གནོད་ལས་བདེན་པ་ནི། །
མནར་མེད་ལ་སོགས་རབ་ཏུ་སྟེར། །
གཏོང་བ་པོ་མིན་ཡི་དྭགས་ཀྱིས། །
ཁྱིམ་གྱི་གནས་ནི་རིར་མཐོང་སྟེ། །
སྡིག་པ་བྱེད་པ་དག་གིས་ཁྱིམ། །
369



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཁབ་རྩེ་རི་ཡི་རྣམ་པར་རོ། །
ས་འོག་དངོས་གྲུབ་ཐོབ་གྱུར་ཅིང་། །
ལྷ་མོ་རྣམས་ཀྱིས་གྲོང་འགྲོ་བ། །
གྲུབ་པ་རྣམས་ཀྱིས་རབ་བརྟན་ས། །
ཀུན་ནས་བུག་པ་བཅས་པར་མཐོང་། །
ཞེས་གསུངས་སོ། །དེའི་ཕྱིར་འཇིག་རྟེན་གྱི་ཁམས་ཀྱི་ཚད་བཅོམ་ལྡན་འདས་ཀྱིས་གསུངས་
པ་ནི། སེམས་ཅན་རྣམས་ཀྱི་རང་གི་སེམས་ཀྱི་བག་ཆགས་ཀྱི་དབང་གིས་རབ་ཏུ་སྣང་བ་སྟེ།
དེ་བཞིན་གཤེགས་པས་མངོན་པར་ཞེན་པས་འཇིག་རྟེན་གྱི་ཁམས་གཟིགས་ནས་གཟུང་བ་
དང་འཛིན་པའི་ངོ་བོས་དངོས་པོའི་ཚད་གསུངས་པ་ནི་འགའ་ཡང་མེད་དོ། །ཞེས་པ་ལ་
སོགས་པ་ཤིན་ཏུ་གསལ་བར་བསྟན་པ་ལྟར་རོ། །དེ་བཞིན་དུ་མཁས་གྲུབ་རྗེས་དུས་འཁོར་
གྱི་འགྲེལ་བ་དེ་ཁོ་ན་ཉིད་སྣང་བར་བྱེད་པ་ལས་ཀྱང་། འཇིག་རྟེན་གྱི་ཁམས་ཀྱི་ཚད་བཅོམ་
ལྡན་འདས་ཀྱིས་གསུངས་པ་ནི། ལས་རིགས་མི་འདྲ་བ་སྣ་ཚོགས་པ་བསགས་པའི་སེམས་
ཅན་རྣམས་ཀྱིས་ལས་རིགས་ཇི་ལྟར་བསགས་པ་དང་རྗེས་སུ་མཐུན་པར་རང་གི་སེམས་ཀྱི་
བག་ཆགས་ཀྱི་དབང་གིས་འཇིག་རྟེན་གྱི་ཚད་དབྱིབས་སོགས་མི་འདྲ་བ་དུ་མ་རབ་ཏུ་སྣང་
བ་སྟེ། དེ་ལྟར་སྣང་བའི་སྣང་ཚུལ་དང་མཐུན་པ་དེ་བཞིན་གཤེགས་པས་ཀྱང་འཇིག་རྟེན་གྱི་
ཚད་ལ་སོགས་པ་གསུངས་ཀྱི་སེམས་ཅན་གྱི་སྣང་ཚུལ་ལ་མ་ལྟོས་པར་དེ་བཞིན་གཤེགས་པ་
རང་ཉིད་ཀྱིས་མངོན་པར་ཞེན་པའི་དབང་གིས་འཇིག་རྟེན་གྱི་ཁམས་ཀྱི་ཚད་གཟིགས་ནས་
གཉིས་སྣང་འཁྲུལ་བའི་གཟུང་བ་དང་འཛིན་པའི་སྣང་ཚུལ་གྱི་ངོ་བོའི་དངོས་པོའི་ཚད་གསུངས་
པ་ནི་འགའ་ཡང་མེད་དོ། །ཞེས་སོགས་དང་། ཡང་དེ་ཉིད་ལས། དེ་ལྟར་སེམས་ཅན་རྣམས་
370



དུས་ཀྱི་འཁོར་ལོའི་ལུགས་ཀྱི་འཇིག་རྟེན་གྱི་རྣམ་བཞག་བཤད་པ།
ཀྱི་ལས་རིགས་མི་འདྲ་བའི་དབང་གིས་སྣང་བའི་འཇིག་རྟེན་གྱི་ཚད་དབྱིབས་སོགས་རིགས་
མི་འདྲ་བ་ཇི་སྙེད་ཡོད་པ་ཐམས་ཅད་ཡོངས་སུ་མཁྱེན་ནས་དེ་ལྟར་རིགས་མི་འདྲ་བ་དུ་མ་
ཡོད་པའི་ནང་ནས་འཆད་པར་འགྱུར་བ་ལྟར་གྱི་འཇིག་རྟེན་གྱི་ཁམས་ཀྱི་ཚད་འདི་ནི་ཚངས་
པའི་དྲང་སྲོང་རྣམས་ཡོངས་སུ་སྨིན་པར་བྱ་བའི་དོན་དུ་དང༌། ཕྱིའི་ཚད་དང་ལུས་ཀྱི་ཚད་
ཆོས་མཐུན་སྦྱར་ནས་དེ་དང་ཆོས་མཐུན་པའི་གཞན་དཀྱིལ་འཁོར་གྱི་འཁོར་ལོ་བསྒོམས་
ནས་ཕྱི་ནང་རྣམ་པར་སྦྱར་བའི་དོན་དུ་བཅོམ་ལྡན་འདས་ཀྱིས་གསུངས་སོ། །ཞེས་པ་ལ་
སོགས་པ་རྒྱ་ཆེར་གསུངས་པ་ལྟར་དང་། རྗེ་དཔའ་བོ་གཙུག་ལག་ཕྲེང་བས་ཀྱང་།
ཆོས་ཀུན་རང་བཞིན་གཟོད་ནས་རྣམ་དག་ཉིད། །
འགག་པ་མེད་པའི་རང་རྩལ་མཐའ་ཡས་ནི། །
གནས་སྐབས་དག་དང་མ་དག་སྣ་ཚོགས་པའི། །
རྟེན་འབྲེལ་སྣང་བ་སྒྱུ་མ་ཙམ་དུ་འཆར། །
ཇི་ལྟར་མེ་ལོང་ངོས་ལ་བཞིན་སྣང་ལྟར། །
འཇིག་རྟེན་ཞེས་བྱ་ཕྱི་ན་ཡོད་མིན་ཡང། །
བྱིས་རྣམས་ཇི་ལྟར་སྣང་བ་དེ་ཙམ་ལ། །
བདེན་པར་ཞེན་ཏེ་སོ་སོར་ཨ་ཐང་ཆད། །
ཇི་ལྟར་རྨི་ལམ་སྣང་བ་སྣ་ཚོགས་དེ། །
སྣང་དང་མི་བདེན་གཉིས་ཀ་ཡིན་པ་ལྟར། །
འཁོར་འདས་སྣང་བ་སྣ་ཚོགས་ཐམས་ཅད་ཀྱང་། །
བདེན་རྫུན་བྲལ་བ་དེ་ལྟར་ཤེས་པར་གྱིས། །
371



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དེ་བས་གདུལ་བྱའི་སྣང་བ་ཇི་བཞིན་དུ། །
མངོན་པ་གོང་འོག་འཇིག་རྟེན་གདགས་པ་དང་། །
དྲན་པ་ཉེར་བཞག་སངས་རྒྱས་ཕལ་པོ་ཆེ། །
མཁའ་འགྲོ་རྒྱ་མཚོ་དུས་ཀྱི་འཁོར་ལོ་སོགས། །
མདོ་རྒྱུད་བསྟན་བཅོས་ཆེན་པོ་མང་ཞིག་ཏུ། །
འཇིག་རྟེན་གནས་ཚུལ་མི་འདྲ་མང་གསུངས་ཀྱང་། །
རྒྱལ་བས་འཇིག་རྟེན་ཞེན་པས་མ་གཟིགས་ཕྱིར། །
གར་ཡང་མི་གནས་གང་དུའང་འགལ་བ་མེད། །
ཅེས་གསུངས་སོ། །
གཉིས་པ་དེ་ཉིད་ནང་ལུས་ལ་སྦྱར་ཏེ་བསྟན་པ་ལ། བསྡུས་པའི་རྒྱུད་ཀྱི་ནང་ལེའི་
ཚིགས་བཅད་སུམ་ཅུ་རྩ་ལྔ་པར།
ཚངས་པའི་ཡུལ་ས་མཐོ་རིས་འཇིག་རྟེན་ལག་མཆོག་རྐང་པ་དག་ནི་མི་ཡུལ་ས་འོག་འཇིག་
རྟེན་ནོ། །
ཆུ་གཏེར་གླིང་དང་རི་བོ་རྣམས་ནི་གཤེར་དང་འཇམ་པ་སྲ་བ་གསུམ་གྱི་རང་བཞིན་ཁམས་
རྣམས་སོ། །
ལན་ཚྭའི་ཆུ་གཏེར་གཅི་བ་འདི་དག་རྣམས་ཀྱི་མེ་རླུང་དཀྱིལ་འཁོར་རྒྱལ་པོ་ཁྲག་དང་པགས་
པ་འོ། །
སྐྱ་རྣམས་གྲུབ་པ་མཐའ་དག་སྲིད་པ་གསུམ་གྱི་གནས་སུ་དུ་མའི་དབྱེ་བ་དག་གིས་གྲུབ་པ་འོ།།
32



དུས་ཀྱི་འཁོར་ལོའི་ལུགས་ཀྱི་འཇིག་རྟེན་གྱི་རྣམ་བཞག་བཤད་པ།
ཞེས་པ་སྟེ། འདིར་ཕྱི་རོལ་དུ་ཚངས་པའི་ཡུལ་ས་ནང་དུ་ལུས་ལ་གཙུག་ཏོར་ནས་མགྲིན་
པའི་བར་ནི་མཐོ་རིས་ཀྱི་འཇིག་རྟེན་ནོ། །ལག་མཆོག་གཉིས་དང་རྐང་པ་དག་ནི་རིམ་
བཞིན་མི་ཡུལ་དང་ས་འོག་གི་འཇིག་རྟེན་ནོ། །ཆུ་གཏེར་བདུན་དང་གླིང་བདུན་དང་རི་བོ་
བདུན་པོ་རྣམས་ནི་ནང་དུ་ལུས་ལ་གཤེར་བ་དང་འཇམ་པ་དང་སྲ་བ་གསུམ་གྱི་རང་བཞིན་
གྱི་ཁམས་རྣམས་སོ། །དེ་ཡང་ལུས་ཀྱི་གཤེར་བའི་ཁམས་ལས་ལན་ཚྭའི་ཆུ་གཏེར་རམ་རྒྱ་
མཚོ་ནི་གཅི་བ་ཡིན་ལ། དེ་བཞིན་དུ་ཆང་གི་རྒྱ་མཚོ་ནི་རྡུལ། ཆུའི་རྒྱ་མཚོ་ནི་སྟུ་ཀ་སྟེ་ལྕེ་ཆུང་
གི་བདུད་རྩི། འོ་མའི་རྒྱ་མཚོ་ནི་བུད་མེད་རྣམས་ཀྱི་འོ་མ་དང་། སྐྱེས་པ་རྣམས་ཀྱི་བད་ཀན་
གྱི་ཁམས་དང་། ཞོའི་རྒྱ་མཚོ་ནི་མགོ་བོའི་ཀླད་པ། མར་གྱི་རྒྱ་མཚོ་ནི་ཞག སྦྱང་གི་རྒྱ་མཚོ་
ནི་ཁུ་བའོ། །འཛམ་གླིང་ཆེན་པོ་དུམ་བུ་བཅུ་གཉིས་པ་ནི་ལག་པ་དང་རྐང་པའི་དུམ་བུ་བཅུ་
གཉིས་ཏེ། ལག་གཡས་ཀྱི་དུམ་བུ་གསུམ་ཤར་གླིང་གསུམ་དང་། གཡོན་གྱི་ལྷོ་གླིང་གསུམ།
རྐང་གཡས་བྱང་གི་གསུམ། གཡོན་ནུབ་གླིང་གསུམ་ཡིན་ནོ། །ནང་གི་གླིང་རྣམས་ལས།
དྲག་པོ་ནི་ཤ། ཁྲུང་ཁྲུང་ནི་མཆིན་པ། མིའམ་ཅི་ནི་སྙིང་། ཀུ་ཤ་ནི་ཚིལ། འོད་དཀར་ནི་རྒྱུ་
མ། ཟླ་བ་རྩ་སྟེ་འཇམ་པའི་ཁམས་རྣམས་སོ། །རྡོ་རྗེའི་རི་སྟེ་ལྕགས་རི་ནི་རྐང་ལག་གི་སེན་
མོ། བསིལ་རི་ནི་ལག་པའི་རུས་པ། དྲོ་ཎ་ནི་ཉེ་བའི་དཔུང་རུས་ཏེ་ལག་ངར། ནོར་བུའི་འོད་
ནི་དཔུང་པའི་རུས་པ། འོད་སྔོན་ནི་བརླའི་རུས་པ་སྟེ་ལུས་ཀྱི་སྲ་བའི་ཁམས་སོ། །རི་བརྒྱད་
པ་དབུས་ཀྱི་ལྷུན་པོ་ནི་ལུས་ཀྱི་སྒལ་ཚིགས་ཏེ་དཔྱི་ནས་བརྩམས་ཏེ་ཕྲག་པའི་མཐར་ཐུག་གི་
བར་གྱི་རུས་པའོ། །ཕྱི་རོལ་དུ་མེ་དང་རླུང་གི་དཀྱིལ་འཁོར་ནི་ནང་དུ་ལུས་ལ་ཁྲག་དང་
པགས་པ་ལ་སྟེ་ཁྲག་ལ་དྲོད་ཁྱབ་པར་གནས་སོ། །ལུས་ཀྱི་སྒྲ་རྣམས་ནི་ཕྱི་རོལ་གྱི་གྲུབ་པ་
མཐའ་དག་སྟེ། དེ་ཡང་ཕྱི་རོལ་དུ་མཁའ་ལ་སྤྱོད་པ་དང་། ས་ལ་སྤྱོད་པ། ས་འོག་ན་སྤྱོད་
373



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
པའི་སྲིད་པ་གསུམ་གྱི་གནས་སུ་གནས་པའི་རྣམ་པ་གསུམ་དུ་འགྱུར་ཞིང་གྲུབ་པ་རབ་
འབྲིང་ཐ་མ་དུ་མའི་དབྱེ་བ་དག་གིས་གྲུབ་པ་རྣམ་པ་སྣ་ཚོགས་པའོ། །དེ་ཡང་ཕྱི་རོལ་དུ་
མཁའ་ལ་སྤྱོད་པ་རྣམས་ནི་ནང་དུ་ལུས་ལ་མགོ་ལ་སྐྱེས་པའི་སྐུ་རྣམས་སོ། །ས་སྤྱོད་རྣམས་
མཆན་ཁུང་དུ་སྐྱེས་པའི་སྤུ་རྣམས་སོ། །ས་འོག་ཏུ་གནས་པ་རྣམས་བྷ་ག་དང་རྟགས་ལས་
སྐྱེས་པའི་སྤུ་རྣམས་སོ། །དངོས་སུ་མ་བརྗོད་པ་ཉིད་ལས་བ་སྤུ་རྣམས་ནི་འབྱུང་པོའི་རིགས་
བྱེ་བ་ཕྲག་ཕྱེད་དང་བཅས་པ་གསུམ་གྱི་མཚན་ཉིད་དོ། ། །
བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་རྒྱལ་པོ་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཐུབ་བསྟན་མཛེས་པར་བྱེད་པའི་
རྒྱུན་ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་ལས་དུས་ཀྱི་འཁོར་ལོའི་ལུགས་ཀྱི་འཇིག་རྟེན་གྱི་རྣམ་
བཞག་བཤད་པ་སྟེ་སྐབས་གཉིས་པའི་སརྒ་དྲུག་པའོ།། །།
ཟང་ས་
1:|
:
s
IN
)
བ
374



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
བདུན་པ་བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས་བཤད་པ་ལ། དེ་ཡང་
གོང་དུ་བསྟན་པ་ལྟར་གླིང་བདུན་པ་འཛམ་གླིང་ཆེན་པོ་ལས་ཀྱི་ས་ལ་དུམ་བུ་བཅུ་གཉིས་སུ་
བཅད་པ་ལས། གླིང་ལྷོ་མ་གསུམ་ལ་འཛམ་གླིང་ཆུང་ངུ་ཞེས་བཤད་པའི་ལྷོ་གླིང་དབུས་མ་
འདི་ལ་འཕགས་ཡུལ་ནས་བྱང་དུ་རིམ་བཞིན་ཡུལ་དྲུག་བཤད་པའི་ནང་ནས་ལྔ་པ་བྱང་
ཕྱོགས་ཤམྦྷ་ལ་སྟེ། བོད་ཀྱི་སྐད་དུ་བདེ་བྱུང་གི་གླིང་ཞེས་སྔོན་ལྷ་ཆེན་པོས་བཟུང་བའི་ཕྱིར་
དེ་སྐད་དུ་གྲོགས་ཏེ། དཔལ་ལྡན་ཀ་ལཱ་པར་འཇུག་པ་ཞེས་བྱ་བ་ཡུལ་རྣམས་ཀྱི་མཆོག་ཏུ་
གྱུར་པ་ཤམྦྷ་ལར་འགྲོ་ཚུལ་གྱི་ལམ་ཡིག་འཕགས་པ་དོན་ཡོད་ལྕགས་ཀྱུས་གསུངས་པ། སྡེ་
པར། བསྟན་འགྱུར་ ལས།
གང་ལ་སྙིང་རྗེའི་བདག་པོ་ནི། །
མིག་གསུམ་གཟུགས་ཀྱིས་གནས་པ་སྟེ། །
དེ་ཡི་གནས་ཀྱིས་མཚན་པས་ན། །
ཤམྦྷ་ལ་ཞེས་རབ་ཏུ་གྲགས། །
གང་ལ་ཤམྦྷ་ལས་མཚན་པ། །
སེངྒེས་མཚན་པའི་རྒྱལ་མཚན་ནི། །
སེངྒེའི་རྒྱལ་མཚན་རབ་གྲགས་ལྟར། །
ཤམྦྷའི་ཡུལ་ཞེས་དེ་ལ་བརྗོད། །
ཅེས་དང་། དེ་ཉིད་༸ལས།
མཆོག་དང་གྲགས་པ་རབ་ལྡན་པ། །
1. སྣ་ཚོགས། པོ༽ ལྡེབ་ ༢༣ ན། ༤ པ༽ ལྡེབ། ༣༢༥ བ།
375



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འབྱུང་པོའི་དབང་པོ་མགྲིན་སྔོན་གྱིས། །
རྟག་ཏུ་བརྟེན་ཅིང་དགེ་བའི་ས། །
རི་དབང་ཀེ་ལ་ཤ་ཞེས་བྱའོ། །
ཞེས་གསུངས་པ་ལྟར་རོ། །
དེ་ལྟ་བུའི་ཤམྦྷ་ལའི་ཡུལ་དེ་ཉིད་ཕྱོགས་གང་དུ་གནས་ཤིང་རྒྱ་ཁྱོན་གྱི་ཚད་དང་
དབྱིབས་ཀྱི་རྣམ་པ་བསྟན་པ་དང༌། ཞིང་ཁམས་དེའི་ཡོན་ཏན་གྱི་ཁྱད་པར་བརྗོད་པ། ཤ་
ལའི་ཡུལ་གྱི་མངའ་བདག་ས་བཅུའི་དབང་ཕྱུག་རིགས་ལྡན་སྤྲུལ་པའི་སྐུ་རྣམས་ཀྱི་གདུང་
རབས་བརྗོད་པ། ཡུལ་དེར་ཇི་ལྟར་བགྲོད་པའི་ཚུལ་བསྟན་པ་བཅས་བཞི་ལས། དང་པོ་ལ་
དངོས་དང་། དོགས་སློང་གཉིས་ལས། དང་པོ་ནི། བསྡུས་པའི་རྒྱུད་ལས། །
ཆང་དང་ལན་ཚྭའི་ཆུ་གཏེར་དབུས་སུ་ཐུབ་པ་ས་ཡི་དཀྱིལ་འཁོར་ལ་ནི་ལས་ས་ཡང་དག་
གནས། །
དཔག་ཚད་འབུམ་ཕྲག་གསུམ་ལ་ཉི་མའི་དུམ་བུ་རྣམས་སུ་མི་ཡི་བདག་པོ་རིམ་པས་འཁོར་
བར་འགྱུར། །
དུམ་བུ་གཅིག་ལ་དཔག་ཚད་སྟོང་ཕྲག་ཉི་ཤུ་ལྔ་སྟེ་ནོར་གྱི་འདབ་མ་དག་དང་བཅས་པའོ། །
དེ་ཡི་དབུས་སུ་ཀེ་ལ་ཤ་སྟེ་མཆོག་གི་གངས་རི་ཡིས་ནི་ཕྱོགས་རྣམས་ཀུན་ཏུ་བསྐོར་བ་འོ། །
ས་ལ་ཀེ་ལ་ཤ་ཡི་དུམ་བུ་གངས་ཀྱི་རི་དང་བཅས་པ་དེ་ནི་ཀུན་ནས་སུམ་ཆ་སྟེ། །
ཕྱི་རོལ་དུ་ནི་འདབ་མ་རེ་རེ་དག་ཀྱང་ཉིན་བྱེད་ཡུལ་དང་གླིང་གི་ཡུལ་རྣམས་དག་གིས་
བརྒྱན། །
376



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
གཡས་ཀྱི་ཕྱེད་ན་ཤམྦྷ་ལར་གྲགས་ཐུབ་མཆོག་གི་གནས་གྲོང་ནི་བྱེ་བ་ལྷག་པར་གནས་པ་
བྱེ་བའི་གྲོང་གིས་ངེས་པར་བཅིངས་པ་ཡུལ་དུ་འགྱུར་ཏེ་རྒྱལ་ཁམས་གྲོང་ནི་འབུམ་ཕྲག་རྣམས་
ཀྱིས་སོ། །
ཞེས་ཁམས་ལེའི་ཚིགས་བཅད་བརྒྱ་དང་ཞེ་དགུ་དང་བརྒྱ་དང་ལྔ་བཅུ་དག་གིས་བསྟན་པར་
མཛད་ལ། འགྲེལ་ཆེན་དྲི་མེད་འོད་དུ་ཚིགས་བཅད་བརྒྱ་དང་ཞེ་དགུ་འདི་ནས་མཇུག་གི་
ཚིགས་བཅད་བརྒྱ་དང་དྲུག་ཅུ་རེ་དགུ་བར་གོ་སླར་དགོངས་ཏེ་འགྲེལ་བཤད་མ་མཛད་པས།
སྐབས་འདི་དག་ཏུ་རྒྱ་བོད་ཀྱི་མཁས་པ་རྣམས་ཀྱིས་འགྲེལ་ཚུལ་ཐ་དད་པ་ཅི་རིགས་ཤིག་
སྣང་བས་མཐའ་གཅིག་ཏུ་ངེས་བཟུང་དཀའ་ཞིང་། དེ་ཡང་དཔེར་ན་ཡུལ་དེ་ཉིད་ཕྱོགས་
གང་དུ་ཡོད་པའི་ཚུལ་ལ། མཁས་གྲུབ་རྗེའི་བཞེད་པ་ལྟར་ན། འཕགས་བོད་ལི་དང་རྒྱ་ནག་
རྒྱ་ནག་ཆེན་པོ་ཀེ་ལ་ཤའི་དུམ་བུ་རྣམས་ནི་འཛམ་གླིང་ཆུང་ངུ་འདི་ལ་ལྷོ་བྱང་དུ་དཔག་ཚད་
སྟོང་ཕྲག་ཉེར་ལྔའི་ཞེང་ཚད་ཡོད་པ་དེ་ཉིད་དྲུག་གིས་བགོས་པས་དཔག་ཚད་སྟོང་ཕྲག་བཞི་
དང་ཆིག་བརྒྱ་དང་དྲུག་ཅུ་རེ་དྲུག་དང་ཕྱེད། གཞུ་འདོམས་སུམ་བརྒྱ་དང་སོ་གསུམ་ཁྲུ་གང་
དང་སོར་བརྒྱད་འབྱུང་བས་ཀེ་ལ་ཤའི་ཞེང་ཚད་དེ་ཙམ་ལ། ཀེ་ལ་ཤའི་དུམ་བུ་དེ་ཉིད་ཀྱི་
བྱང་ན་ལྷུན་པོ་གནས་པ་རྒྱབ་དང་། ལྷོ་ན་ཆུ་བོ་ཤཱི་ཏ་འབབ་པ་མདུན་དུ་བྱས་པའི་རྒྱབ་
མདུན་ལ་ལྟོས་ནས། དུམ་བུ་དེའི་ཕྱེད་ནུབ་ཕྱོགས་ནི་དུམ་བུ་དེའི་ཕྱེད་གཡས་དང་ཕྱེད་ཤར་
མ་གཡོན་མར་བྱས་ཏེ། དེའི་ཕྱེད་གཡས་ན་ཤམྦྷ་ལ་ཞེས་པའི་ཡུལ་ཡོད་པ་དེ་ཉིད་ལ་པདྨ་
འདབ་བརྒྱད་ལྟར་བྱས་ནས་འཆད་དགོས་ཞེས་གསུངས། ཡང་ཀུན་མཁྱེན་པདྨ་དཀར་པོའི་
བཞེད་པ་ལ། ཡུལ་དེ་ཡང་བསིལ་རི་ནས་ལྷོར་གཞལ་བའི་སའི་དཀྱིལ་འཁོར་གྱི་ཁ་མཐའི་
377



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བར་ན་དཔག་ཚད་སྟོང་ཕྲག་ཉི་ཤུ་རྩ་ལྔ་ཡོད་པ་དེ་ཕྱེད་དུ་གཤགས་པའི་ཕྱེད་བྱང་མ་ལ་སྟོང་
ཕྲག་ཕྱེད་དང་བཅུ་གསུམ་འབྱུང་བའི་བྱང་ཕྱོགས་དཔག་ཚད་ཉིས་བརྒྱ་ལྔ་བཅུ་ལྷག་པའི་
སྟོང་ཕྲག་དྲུག་གི་ས་ལ་ཡོད་དེ། ས་དེ་ཐམས་ཅད་ལ་འདིས་ཁྱབ་པ་ནི་མ་ཡིན་ནོ། །ཞེས་
གསུངས་སོ། །འཇམ་མགོན་མི་ཕམ་རྒྱ་མཚོའི་དགོངས་པ་ལྟར་ན། ཆུ་བོ་ཤཱི་ཏ་འབབ་པ་ཚུན་
ཆད་གཡས་དང་། དེ་ཕན་ཆད་གཡོན་དུ་བྱས་ཏེ། འཛམ་གླིང་ཆུང་ངུ་ས་འདི་དུམ་བུ་གཉིས་
སུ་ཕྱེད་མར་བྱས་པ་ན་གླིང་འདིའི་ཤར་ལ་མདུན་དུ་རྩིས་ཤིང་། ནུབ་ལ་རྒྱབ་ཏུ་བྱས་པའི་
ཚུལ་གྱིས་ལྷོ་ལ་གཡས་དང་། བྱང་ལ་གཡོན་ཅེས་རྒྱུད་འདིར་དུ་མར་གསུངས་པ་ལྟར་བྱས་
ནས། གཡས་ཀྱི་ཕྱེད་ཅེས་བརྗོད་ན་ས་ལ་གཡས་གཡོན་གྱི་ཆ་གཉིས་སུ་བགོས་པའི་ཕྱེད་
གཡོན་པ་གོ་བ་ཡིན་པས། ཆུ་བོ་ཤཱི་ཏའི་བྱང་ན་ཤམྦྷ་ལ་ཡོད་ཅེས་པའི་དོན་དུ་འགྱུར་ཏེ་ཆུ་བོ་
ཤཱི་ཏ་དབུས་སུ་བྱས་པའི་ཕྱེད་ཀྱི་ས་ཡི་ཕྱོགས་སུ་ཤམྦྷ་ལའི་ཡུལ་ཡོད་ཀྱང་འཛམ་གླིང་གི་
ཕྱེད་ཆའི་ས་ཁྱོན་ཡིན་མི་དགོས་སོ། །དེང་སང་ཡུལ་དྲུག་གི་ནང་ཚན་བྱང་ཕྱོགས་ཀྱི་དུམ་བུ་
ས་ཡི་དབུས་སུ་ཡོད་ཀྱི། དེའི་གཡས་གཡོན་གྱི་ཕྱེད་ལ་མ་ཡིན་ནོ། །ཞེས་གསུངས་པ་སོགས་
བཞེད་ཚུལ་མི་འདྲ་བ་མཐའ་དག་ནི་འདིར་འབྲི་བར་མི་ལངས་པས་སོ་སོའི་ཡིག་འཇོག་
ལས་རྟོགས་པར་བྱའོ། །འོ་ན་ཡུལ་དེའི་རྒྱ་ཁྱོན་གྱི་ཚད་དང་དབྱིབས་ཀྱི་རྣམ་པ་ཇི་འདྲ་ཞིག་
སྙམ་ན། གོང་དུ་ཚིགས་སུ་བཅད་པ་གཉིས་དྲངས་པའི་ཚིག་དོན་འཇམ་མགོན་མི་ཕམ་རྒྱ་
མཚོའི་དུས་འཁོར་འགྲེལ་པ་རྡོ་རྗེ་ཉི་མའི་སྣང་བ་ལྟར་ཏེ། དེ་ཡང་ནང་གི་མཚོ་དྲུག་པ་ཆང་
གི་རྒྱ་མཚོ་དང་ཕྱིའི་མཚོ་བདུན་པ་ལན་ཚྭའི་ཆུ་གཏེར་གྱི་བར་རམ་དབུས་སུ་ཐུབ་པ་སྟེ་གླིང་
བདུན་པ་ས་ཡི་དཀྱིལ་འཁོར་ལ་ནི་འཛམ་གླིང་ཆེན་པོ་ལས་ཀྱི་ས་ཡང་དག་པར་གནས་པ་དེ་
ཉིད་ཀྱི་ཕྱིའི་མཐའ་བསྐོར་དཔག་ཚད་འབུམ་ཕྲག་གསུམ་ལ་ཉི་མའི་དུམ་བུ་སྟེ་གླིང་བཅུ་
378



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
གཉིས་རྣམས་སུ་མི་ཡི་བདག་པོ་ཆོས་ཀྱི་འཁོར་ལོས་བསྒྱུར་བ་རིམ་པས་འཁོར་བར་འགྱུར་
རོ། །གླིང་དུམ་བུ་བཅུ་གཉིས་པོ་དེ་དག་གི་ནང་ནས་དུམ་བུ་གཅིག་འཛམ་གླིང་ཆུང་ངུ་འདི་
ལ་དཔག་ཚད་སྟོང་ཕྲག་ཉི་ཤུ་རྩ་ལྔ་སྟེ། འབུམ་ཕྲག་གསུམ་ལ་བཅུ་གཉིས་ཀྱིས་ཐོབ་པ་ཤར་
ནུབ་ཀྱི་མཐའི་རིང་ཚད་དེ་ལྷོ་བྱང་གི་ཐད་ཀར་ཡང་ཚད་དེ་ཉིད་དོ། །དེ་ལྟར་ཡུལ་དྲུག་ཏུ་ཕྱེ་
བའི་ཚད་རྣམས་རགས་པ་ཙམ་དུ་མཉམ་པ་དང་། ཆུ་བོ་ཤཱི་ཏའི་བྱང་ན་གནས་པ་ཤམྦྷ་ལའི་
ཡུལ་གྱི་དུམ་བུ་དེ་ལ་པདྨ་འདབ་བརྒྱད་དང་འདྲ་བར་དབུས་ཀྱི་ལྟེ་བའི་ཕྱོགས་བཞི་དང་
མཚམས་བཞི་རུ་ནོར་གྱི་འདབ་མ་དག་ཅེས་འདབ་མ་བརྒྱད་དང་བཅས་པའོ། །འདབ་མ་
བརྒྱད་པོ་དེ་ཡི་དབུས་ན་ཀེ་ལ་ཤའི་རི་བོ་ཟླུམ་པོ་སྟེང་གི་ཐིལ་ཆེ་ཞིང་ཤིན་ཏུ་ཡངས་པའི་
དབུས་ན་ཆོས་རྒྱལ་རིགས་ལྡན་རྣམས་ཀྱི་ཕོ་བྲང་ཀ་ལཱ་པ་ཞེང་དུ་དཔག་ཚད་བཅུ་གཉིས་པ་
ཡོད་དོ། །ཕོ་བྲང་དེའི་མདུན་ལྷོའི་ཕྱོགས་ཀྱི་དབུས་ན་མ་ལ་ཡའི་སྐྱེད་མོས་ཚལ་དཔག་ཚད་
བཅུ་གཉིས་པའི་དབུས་སུ་རྒྱལ་པོ་ཟླ་བ་བཟང་པོས་བཞེངས་པའི་དུས་ཀྱི་འཁོར་ལོའི་
གཞལ་ཡས་ཁང་ཡོད་ཅིང་། སྐྱེད་ཚལ་དེའི་ཤར་ན་ཉེ་བའི་ཡིད་ཀྱི་མཚོ་དང་། ནུབ་ན་པདྨ་
དཀར་པོའི་མཚོ་གཉིས་ཀ་དཔག་ཚད་བཅུ་གཉིས་པའོ། །ཕོ་བྲང་དེའི་འཁོར་དུ་གཏོགས་
པའི་གྲོང་བྱེ་བ་ཕྲག་གཅིག་སྟེ། དེ་ཐམས་ཅད་གནས་པའི་ཁྱོན་ཡངས་པ་དེའི་མཐར་རི་དང་
ནགས་ཚལ་གྱིས་བསྐོར་བའི་རི་རྣམས་ཀྱི་རྩེ་མོར་གངས་ཀྱི་རི་དང་བཅས་པའོ། །དེ་ལྟར་ན་
དབུས་སུ་ཀེ་ལ་ཤ་ཞེས་པ་གངས་རི་གཅིག་གི་རྩེ་ན་ཕོ་བྲང་ཡོད་པ་ལྟ་བུའི་རྒྱ་ཆུང་ངུར་བསམ་
པར་མི་བྱ་སྟེ། ཤམྦྷ་ལའི་ཡུལ་གྱི་ཆགས་ལུགས་པདྨ་འདབ་བརྒྱད་ལྟ་བུ་དེ་ཡི་སུམ་ཆའི་ཚད་
ཀྱི་ས་ཡི་ལྟེ་བ་ཟེའུ་འབྲུའི་ཚུལ་དུ་གྱེན་དུ་མཐོ་བའི་རྩེ་དབུས་ན་ཕོ་བྲང་དང་དེའི་ཕྱོགས་ཀྱི་
གྲོང་རྣམས་གནས་པའི་མཐའི་རི་རྣམས་ཀྱི་རྩེ་མོ་གངས་རིས་བསྐོར་བས་ན་ཀེ་ལ་ཤ་ཞེས་
379



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བཏགས་པ་སྟེ། མཆོག་གི་གངས་རི་ཡིས་ནི་ཕྱོགས་རྣམས་ཀུན་ཏུ་བསྐོར་བ་འོ། །ཞེས་
པས་སོ། །ཤམྦྷ་ལའི་ས་ལ་དབུས་ཀྱི་ཀེ་ལ་ཤའི་དུམ་བུ་མཐའ་གངས་ཀྱི་རི་དང་བཅས་པ་དེ་
ནི་ཀུན་ནས་ཡུལ་དེའི་སུམ་ཆ་སྟེ། དབུས་ཀེ་ལ་ཤའི་དུམ་བུ་ཕོ་བྲང་ཀ་ལཱ་པ་གྲོང་བྱེ་བ་དང་
བཅས་པ་གནས་པ་དེའི་ཕྱི་རོལ་དུ་ནི་པདྨའི་འདབ་མ་བརྒྱད་པོ་རེ་རེ་དག་ཀྱང་ཉིན་བྱེད་ཅེས་
བཅུ་གཉིས་ཀྱི་ཡུལ་ཆེན་པོ་དགུ་བཅུ་རྩ་དྲུག་པོ་དང་། ཡུལ་ཆེན་པོ་རེ་རེ་ལའང་གླིང་གི་ཡུལ་
རྣམས་བརྒྱ་རེ་བརྒྱ་རེ་དག་གིས་བརྒྱན་པའོ། །ལྟེ་བ་ཡུལ་གྱི་ཚད་ཀྱི་སུམ་ཆ་ཡིན་པ་བཞིན་
དུ་འདབ་མ་རེ་རེའང་སུམ་ཆ་ཡིན་ཏེ་པདྨ་འདབ་བརྒྱད་ཀྱི་ཚུལ་གྱིས་སོ། །འགྲེལ་པར་
སྐབས་དུ་མར་ཤམྦྷ་ལ་ལ་སོགས་པའི་ཡུལ་གོ་དྲུག་ཅེས་གསུངས་པས། ཀེ་ལ་ཤའི་དུམ་བུ་
དང་ཤམྦྷ་ལ་ནི་དབུས་ཀྱི་ཕོ་བྲང་ཀ་ལཱ་པའི་གྲོང་དེ་ལ་ཐོགས་པར་མངོན་ཞིང་། བྱེ་བྲག་གི་
མིང་སྤྱི་ལ་ཞུགས་པའི་ཚུལ་གྱིས་ཕྱིའི་ཡུལ་སྒོ་དྲུག་དང་བཅས་པ་ལ་ཤམྦྷ་ལ་ཞེས་བཏགས་
པའི་སྐབས་ཀྱང་ཡོད་པ་ཤེས་པར་བྱའོ། །དེ་ལྟར་ཡུལ་དེའི་མིང་སྤྱིར་ཐོགས་པ་ཤམྦྷ་ལར་
གྲགས་པ་སྟེ། བྲམ་ཟེ་དང་ཐུབ་པ་མཆོག་གི་གནས་གྲོང་ནི་བྱེ་བ་ཕྲག་དགུ་བཅུ་རྩ་དྲུག་དང་།
དབུས་ཀྱི་ཕོ་བྲང་གི་འཁོར་གྱི་གྲོང་བྱེ་བ་ལྷག་པར་གནས་པ་སྟེ། དེ་ཡང་པདྨའི་འདབ་མ་རེ་
རེར་ཡུལ་ཆེན་པོ་བཅུ་གཉིས་རེ་གནས་པའི་ཡུལ་རེ་རེ་ལ་བྱེ་བའི་གྲོང་གིས་ངེས་པར་
བཅིངས་པ་ནི་ཡུལ་ཆེན་པོ་ཉིད་དུ་འགྱུར་ཏེ། ཡུལ་གོ་དྲུག་པོ་རེ་རེ་ལ་ལྷ་དང་ཀླུའི་སྤྲུལ་པ་མི་
ཡི་བདག་པོ་གསེར་གྱི་ཅོད་པན་ཅན་དང་ལྡན་པ་རེ་རེས་དབང་བྱེད་པར་འགྱུར་རོ། །ཡུལ་
ཆེན་པོ་རེ་རེ་ལ་ནང་གསེས་སུ་ཡུལ་གླིང་ངམ་ཡུལ་འཁོར་རམ་རྒྱལ་ཁམས་ཀྱི་གྲོང་བརྒྱ་ཡོད་
པ་དེ་རེ་རེ་ལ་མི་ཁྱིམ་འབུམ་ཕྲག་གཅིག་རྣམས་ཀྱིས་མངོན་པར་མཛེས་པའོ། །
གཉིས་པ་དེ་ལ་དོགས་སློང་འགའ་ཞིག་བརྗོད་པ་ལ། དེ་ཡང་གོང་དུ་ཕྱོགས་དང་
380



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
ཚད་དང་དབྱིབས་དང་བཀོད་པ་སོགས་ཀྱིས་བསྟན་པའི་ཤམྦྷ་ལའི་ཡུལ་དེ་ཉིད། ད་ལྟ་རང་
ཅག་འཛམ་གླིང་ཆེན་པོ་ལས་ས་དུམ་བུ་བཅུ་གཉིས་ཀྱི་ནང་ཚན་ལྷོ་གླིང་དབུས་མའི་བྱང་གི་
ཆར་དངོས་སུ་སྐལ་མཉམ་མིའི་སྤྱོད་ཡུལ་དུ་གྱུར་པའི་ཡུལ་ཞིག་ཡོད་དམ། ཡང་ན་མངོན་
པར་དགའ་བའམ་བདེ་བ་ཅན་སོགས་དག་པའི་ཞིང་ཁམས་ལྟ་བུ་ཞིག་ཡིན་ཞེ་ན། དེ་ནི་
དངོས་སུ་འགྲོ་བ་མིའི་སྤྱོད་ཡུལ་དུ་གྱུར་པའི་ཡུལ་ཞིག་ཡིན་ཏེ། སྔར་ཆོས་རྒྱལ་ཟླ་བ་བཟང་
པོས་གཙོས་ཤམྦྷ་ལའི་ཡུལ་གོ་དྲུག་གི་རྒྱལ་པོ་དགུ་བཅུ་རྩ་དྲུག་དང་བཅས་པ་བཅོམ་ལྡན་
འདས་ཀྱི་སྤྱན་སྔར་ལྷགས་ཏེ་དུས་ཀྱི་འཁོར་ལོ་སོགས་ཀྱི་རྒྱུད་རྣམས་མཉན་ནས། དེ་དག་
ཐམས་ཅད་ཤམྦྷ་ལར་སྤྱན་དྲངས་ཏེ་ཡུལ་དེའི་སྐྱེ་བོ་རྣམས་ཀྱི་བསོད་ནམས་ཀྱི་དཔྱིད་དུ་
གྱུར་པ་དང་། ཕྱིས་སུ་འཕགས་བོད་ཀྱི་གྲུབ་པའི་དབང་ཕྱུག་དུ་མ་ཞིག་སྐུ་དངོས་ཀྱིས་ལམ་
དུ་ཞུགས་ནས་ཡུལ་དེར་ཕེབས་ཏེ་རིགས་ལྡན་སྤྲུལ་པའི་སྐུ་ལས་དུས་ཀྱི་འཁོར་ལོའི་རྒྱུད་
དང་། སེམས་འགྲེལ་སྐོར་སོགས་ཞུས་ནས་སླར་འཕགས་ཡུལ་དུ་རིམ་པར་སྤྱན་དྲངས་པ་
དང་། དེར་དངོས་སུ་ཇི་ལྟར་གཤེགས་པའི་ཚུལ་གྱི་ལམ་ཡིག་ཁག་ཀྱང་གསལ་བར་མཛད་
པའི་ཕྱིར་དང་། འབྱུང་འགྱུར་འཛམ་གླིང་གི་སྐྱེ་བོ་ཕལ་ཆེ་བར་ཆོས་མིན་ཀླ་ཀློས་དབང་
བསྒྱུར་པའི་ཚེ། ཤམྦྷ་ལའི་ཡུལ་ནས་རིགས་ལྡན་དྲག་པོ་ལྕགས་ཀྱི་འཁོར་ལོ་ཅན་གྱི་དམག་
དཔུང་རྣམས་ལྷགས་ཏེ་ཆོས་མིན་ཀླ་ཀློའི་སྡེ་ཀུན་རྨེགས་མེད་དུ་བཅོམ་ནས་དུས་རྣམས་
རྫོགས་ལྡན་དུ་འགྱུར་བའི་ཚུལ་སོགས་རྒྱུད་ལས་ཤིན་ཏུ་གསལ་བར་ལུང་བསྟན་པའི་ཕྱིར་
རོ། །འོན་ཏེ་ད་ལྟ་རང་རེ་འཛམ་བུ་གླིང་པའི་སྐལ་མཉམ་གྱི་སྐྱེ་བོ་རྣམས་ཀྱི་ཐུན་མོང་གི་སྤྱོད་
ཡུལ་དུ་མ་གྱུར་བ་ནི། ཤིན་ཏུ་ཐག་རིང་བས་ཡུལ་གྱིས་སྐལ་བ་དང༌། ལམ་ཧ་ཅང་བགྲོད་
པར་དཀའ་བ་སོགས་ཀྱིས་སོ་ཞེ་ན། མ་ཡིན་ཏེ། དེང་དུས་ཡར་ཐོན་ཅན་གྱི་ཚན་རིགས་པའི་
381



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འཁྲུལ་འཁོར་སྣ་ཚོགས་པ་ལ་བརྟེན་ཏེ་ཟླ་བའི་དཀྱིལ་འཁོར་སོགས་སུའང་བགྲོད་ནུས་ན།
འཛམ་གླིང་ཆུང་ངུ་འདིའི་ཁོངས་སུ་གཏོགས་ཤིང་གྲོང་བྱེ་བ་མང་པོ་ཤོངས་པའི་རྒྱ་ཁྱོན་གྱི་
ཚད་དང་ལྡན་པའི་ཡུལ་དེ་ལྟ་བུ་ཞིག་ཡོད་པར་སུས་ཀྱང་མ་མཐོང་ཞིང་མི་རྙེད་པར་ག་ལ་
འགྱུར། དེ་ལྟ་ན་འཛམ་གླིང་འདིར་མིའི་སྤྱོད་ཡུལ་དུ་གྱུར་པའི་ཡུལ་ཞིག་དངོས་སུ་ཡོད་པར་
མི་བདེན་ནོ་སྙམ་ན། སྤྱིར་ཡང་མ་མཐོང་ཕྱིར་ན་མེད་པ་ཁོ་ནར་སྒྲུབ་མི་ནུས་ལ། ཁྱད་པར་
ཤམྦྷ་ལ་ཞེས་པའི་ཡུལ་འདི་ཉིད་མིའི་ཡུལ་ཡིན་པ་གང་ཞིག་སངས་རྒྱས་དང་བྱང་ཆུབ་
སེམས་དཔའ་རྣམས་དང་། ཁྲོ་བོའི་དབང་པོ་དང་། ལྷ་དང་དྲང་སྲོང་རྣམས་དང་། གྲུབ་པའི་
རིག་འཛིན་ཆེན་པོ་དཔག་ཏུ་མེད་པས་སྨོན་ལམ་གྱི་མཐུ་དང་། རིག་སྔགས་ཀྱིས་རབ་ཏུ་
བཅིངས་པའི་ཟབ་མོ་སྔགས་ཀྱི་ཞིང་མཆོག་སྦས་པའི་ཡུལ་ཞིག་ཏུ་བྱིན་གྱིས་བརླབས་པར་
མཛད་པས་ཐུན་མོང་གི་སྤྱོད་ཡུལ་དུ་གྱུར་པ་མ་ཡིན་ཏེ། འོག་ནས་འཆད་པར་འགྱུར་བ་
བཞིན་ཡུལ་དེར་འགྲོ་ཞིང་མངོན་སུམ་དུ་མཐོང་བ་ལ། ལྷག་པའི་ལྷས་བྱིན་གྱིས་བརླབས་
ཤིང་ལུང་བསྟན་བརྙེས་པ། མངོན་པར་ཤེས་པ་དང་རྫུ་འཕྲུལ་ལ་དབང་ཐོབ་པ། སེམས་
ཅན་ཐམས་ཅད་ཀྱི་དོན་དུ་དངོས་གྲུབ་སྒྲུབ་པར་འདོད་པའི་ལྷག་པའི་བསམ་པ་རྣམ་པར་
དག་པ། དད་པ་དང་བརྩོན་འགྲུས་ལ་ལྷོད་པ་མེད་པ། དམ་ཚིག་དང་བརྟུལ་ཞུགས་ལ་ཡང་
དག་པར་གནས་པ། ཁྱད་པར་དུ་ཡང་ཇི་སྐད་གསུངས་པའི་ཏིང་ངེ་འཛིན་དང་ལྷའི་རྣལ་
འབྱོར་གྱི་རིམ་པ་རྣམས་ལ་སྐད་ཅིག་ཀྱང་གཡེལ་བ་མེད་པར་གཞོལ་ནུས་པ། སྨོན་ལམ་གྱི་
འབྲས་བུ་དུས་སུ་སོན་པའི་སྐལ་པ་མཆོག་གི་སྐྱེ་བོ་གང་ཞིག་དེར་དངོས་སུ་བགྲོད་དེ་དངོས་
གྲུབ་རྣམ་པ་གཉིས་ལ་དབང་འབྱོར་བ་སོགས་འདོད་པའི་དོན་མཐའ་དག་འགྲུབ་པར་
འགྱུར་རོ། །ཡོན་ཏན་དེ་དག་དང་མི་ལྡན་པའི་ཐ་མལ་པའི་སྐྱེ་བོ་རྣམས་དེར་འགྲོ་བར་མི་
382



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
ནུས་ཏེ། འཕགས་པ་དོན་ཡོད་ལྕགས་ཀྱུས། ཀ་ལཱ་པར་འཇུག་པ་ལས།
རབ་ཏུ་མི་གསལ་བསམ་གཏན་དང༌། །
བཟླས་བརྗོད་སྟོབས་ཀྱིས་དམན་པ་དང༌། །
མཚན་མའི་དགེ་བས་བོར་བ་གང་། །
འདོད་པའི་གོ་འཕང་གྲུབ་པ་མེད། །
ངན་པའི་ལམ་གྱིས་ཁེངས་པ་དག །
ཆོ་ག་ཙམ་གྱིས་གྲུབ་པར་ལྟ། །
བྱིས་རྨོངས་འཇིམ་པའི་གོང་བུ་ལ། །
འཛེགས་ནས་ཟླ་བ་འཛིན་པར་འདོད། །
ཅེས་དང༌། ཅི་སྟེ་ཆོ་ག་འཁྲུལ་པའམ། སྡིག་པའི་སེམས་དང་ལྡན་པ་དག་ཅིག་ཡིན་ན་ནི་ཀླུ་
ཕྲན་ནམ། ལྟོ་ཕྱེའམ། གནོད་སྦྱིན་ནམ། འབྱུང་པོའམ། ལྷ་གང་དག་གཏུམ་པོ་རྣམས་ཀྱིས་
ཆད་པ་ཐོབ་པར་འགྱུར་གྱི་གྲུབ་པ་ནི་ནམ་ཡང་མ་ཡིན་ནོ་ཞེས་གསུངས་པ་ལྟར་རོ། །ཡང་
འདིར་མཁས་དབང་དགེ་འདུན་ཆོས་འཕེལ་གྱིས་རྒྱ་གར་ནང་པའི་གནས་ཆེན་ཁག་གི་གནས་
ཡིག་ཏུ་ཨོ་རྒྱན་གྱི་ཡུལ་བཀོད་གསུངས་པའི་འཕྲོས་སུ། གལ་ཏེ་བླ་མ་གོང་མ་རྣམས་ཀྱིས་
གཟིགས་པའི་ཡུལ་དེའི་ངོ་མཚར་ཐམས་ཅད་མཐོང་བར་འདོད་ན་ནི། དེར་མ་སོང་བའི་སྔོན་
དུ་བྲག་ཕུག་ཞིག་ཏུ་བཞུགས་ལ། སྦྱོར་བ་ཡན་ལག་དྲུག་གི་ཏིང་ངེ་འཛིན་ཡུན་རིང་དུ་སྒོམ་
པར་ཞུ། དེ་འདྲ་གང་ཡང་མ་བྱས་པར་གྲུབ་ཆེན་ལྭ་བ་པས་གང་གཟིགས་པ་རྣམས་རང་གིས་
མ་མཐོང་བའི་རྒྱུ་མཚན་གྱིས། གནས་འདི་རྣམས་བརྫུན་མ་ཡིན་ནོ་ཞེས་ཅིས་ཀྱང་མི་གསུང་
383



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བར་ཞུ།
ཐོག་མ་མེད་ནས་རྟག་ཏུ་འགྲོགས་པ་ཡི། །
མི་འགྱུར་སེམས་ཀྱི་གཤིས་ཀྱང་མི་མཐོང་ན། །
བཙན་ཐབས་སྒོམ་གྱིས་གསར་དུ་བསྐྱེད་པ་ཡི། །
ཡ་མཚན་གྲུབ་པའི་གཟིགས་སྣང་ག་ལ་མཐོང་། །
ཞེས་གསུངས་པ་ལྟར་ཐུགས་ཤིན་ཏུ་མད་དོ། །
གཉིས་པ་ཞིང་ཁམས་དེའི་ཡོན་ཏན་གྱི་ཁྱད་པར་བརྗོད་པ་ལ། འཕགས་པ་དོན་
ཡོད་ལྕགས་ཀྱུའི་གསུང་། ཀ་ལཱ་པར་འཇུག་པ་ ལས། གསལ་བར་གསུངས་པ་ལྟར་ཏེ།
འདི་ནས་བྱང་གི་ཕྱོགས་ཆ་ན། །
ཀེ་ལ་ཤ་ཡི་རི་བོའི་ངོགས། །
གྲོང་ཁྱེར་ཀ་ལཱ་པ་ཞེས་ཡོད། །
རྟག་ཏུ་བདེ་ཞིང་འབྱོར་བ་ཡིན། །
དེ་ན་རྒྱལ་བའི་སྲས་པོ་མང་། །
མི་བདག་གཙོ་བོ་མཆོག་འཕགས་ཏེ། །
དེ་རྣམས་རྟག་ཏུ་ཆོས་དང་ལྡན། །
གཡོ་སྒྱུ་མེད་ཅིང་ཕྲ་མ་མེད། །
རིགས་དང་རིགས་མིན་དབྱེར་མེད་དེ། །
གཟུགས་ལྡན་སྟོབས་དང་ལྡན་པ་ཡིན། །
1: ལྡེབ། ༣༡༦ བ།
384



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
སྐྱེས་བུའི་བགྲོད་པ་དཔག་ཚད་བཅུ། །
རྟ་ཡི་ཉི་ཤུ་སོ་ལྡན་གྱི། །
ལྔ་བཅུ་ལམ་སྟེ་ཉིན་གཅིག་ལའོ། །
ཡམས་དང་ཉེར་འཚེ་ཡོངས་མེད་དེ། །
འཕྲོག་བྱེད་ལག་ན་རྡོ་རྗེ་སོགས། །
ཉིན་རེར་རྟག་ཏུ་སྲུང་བར་བྱེད། །
རྣམ་པར་འདྲེན་པའི་བསྟན་བཅོས་ནི། །
ཕྱོགས་དེ་དག་ཏུ་རྣམ་པར་རྒྱས། །
ཤེས་རབ་ཕ་རོལ་ཕྱིན་མདོ་དང་། །
མདོ་སྡེ་ལང་ཀའི་གྲོང་དུ་འཇུག །
དགོངས་པ་ངེས་པར་སྟོན་པ་དང་། །
འདུས་པ་ཆེན་པོའི་ཚོགས་ཀྱིས་ཏེ། །
སྒྲིབ་པ་རྣམ་པར་སེལ་བ་ཡིས། །
མངོན་དུ་བྱས་པའིདཀོན་མཆོག་སྤྲིན། །
བདེན་པའི་ལེའུ་མཆོག་གི་རྒྱུད། །
དྲག་ཤུལ་སྟོབས་དང་ལྡན་པ་ནི། །
སོར་མོའི་ཕྲེང་བའི་ཆེད་གསུངས་དང༌། །
སྡོང་པོས་བརྒྱན་པ་ལ་སོགས་པ། །
ཐམས་ཅད་ཡུལ་དེ་ལས་རབ་བྱུང་། །
J༡
385



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འོད་དཔག་མེད་པའི་འཇིག་རྟེན་དང་། །
མངོན་དགའི་བཀོད་པ་གསལ་བ་དང་། །
རྣམ་སྣང་མཛད་པའི་ཞིང་ཁམས་ནི། །
རྒྱན་གྱི་བཀོད་པར་བཅས་པ་དང་། །
སྟུག་པོ་བཀོད་པའི་མདོ་སྡེ་དང་། །
དབང་ཕྱུག་ཆེན་པོས་བཤད་པ་ནི། །
གནས་གཙང་ཆེན་པོ་ལ་སོགས་པར། །
རྡོ་རྗེ་སྙིང་པོས་བཤད་དེ་བཞིན། །
ཕལ་པོ་ཆེའི་མདོ་སྡེ་རྣམས། །
ཐམས་ཅད་དེ་ན་རྣམ་པར་སྤྱོད། །
གང་ལ་དཔེ་ནི་འབུམ་ཕྲག་གིས། །
གསལ་བར་བྱས་པ་ཕྱི་མའི་རྒྱུད། །
དེ་བཞིན་གཤེགས་རྣམས་སྙིང་པོའི་དོན། །
ཕྱིར་མི་ལྡོག་པའི་གཏམ་ཡང་ཡིན། །
ཕ་རོལ་ཕྱིན་པ་དྲུག་གི་མདོ། །
སྟོང་ཕྲག་ལྔ་བཅུར་ལྡན་པ་ཡོད། །
རིག་པ་འཛིན་པའི་སྡེ་སྣོད་ནི། །
འབུམ་ཕྲག་ཉི་ཤུ་དེར་སྤྱོད་དེ། །
དེ་དག་རྗེས་སུ་འཇུག་པ་ཡི། །
386



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
ངེས་པར་བསྟན་པ་འབུམ་ཕྲག་བརྒྱ། །
མཁའ་དང་མཉམ་པ་རྒྱུད་ཀྱི་རྒྱལ། །
དངོས་གྲུབ་ངེས་པར་བསྟན་པ་ཡི། །
དགེས་པའི་རྡོ་རྗེ་ཆེན་པོ་དང་། །
རྗེས་སུ་རིག་པ་རྣལ་འབྱོར་རྒྱུད། །
བདེ་གཤེགས་ཀུན་གྱི་འདུས་པ་ནི། །
སྟོང་ཕྲག་ཉི་ཤུ་རྩ་ལྔ་པ། །
དམ་པ་དང་པོའི་སངས་རྒྱས་རྒྱུད། །
སྒྱུ་འཕྲུལ་དྲྭ་བ་གཉིས་གཉིས་པ། །
རྒྱལ་བ་རྒྱ་མཚོ་རྣམ་དབྱེ་བ། །
རྣལ་འབྱོར་རྣལ་འབྱོར་མ་རྒྱུད་ཀྱིས། །
རྣམ་པར་ཕྱེ་བ་བརྒྱད་པོ་རྣམས། ། །
ཁྲི་ཕྲག་གཉིས་དང་སྟོང་ཕྲག་ནི། །
གཅིག་སྟེ་དྲུག་བརྒྱས་ལྷག་པའི་ལོ། །
ལྷག་པའི་བརྒྱ་ཕྲག་མང་པོར་ནི། །
ཕྱོགས་དེར་མངོན་སུམ་སྤྱོད་པའོ། །
ཕྱག་ན་རིན་ཆེན་བློ་ཡི་བདག །
སྤོས་ཀྱི་གླང་པོ་མ་ཕམ་པ། །
བདེ་ལྡན་དབང་ཕྱུག་ནམ་མཁའ་མཛོད། །
387



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རྡོ་རྗེ་གཟི་བརྗིད་རྡོ་རྗེ་སྙིང་། །
གནོད་སྦྱིན་གཙོ་བོ་ལ་སོགས་པས། །
དེ་རྣམས་རྗེས་སུ་འཇུག་པ་ཡིས། །
ཚིག་རྣམས་དུ་མ་རྣམ་པར་ཕྱེ། །
ནན་ཏན་ཆེན་པོར་གཏད་པས་ན། །
མ་ལོག་དོན་ཆེན་འཚོལ་བ་རྣམས། །
གངས་རིའི་དབང་པོ་དེར་སོང་ནས། །
མི་བདག་གྲུབ་པ་རྣམས་ལ་དྲིས། །
གདོན་མི་ཟ་བར་དོན་གྲུབ་ཉིད། །
ཅེས་དང་། ཡང་དེ་ཉིད་ ལས། །
ཕོ་བྲང་མཆོག་ནི་ཀ་ལཱ་པ། །
རིན་ཆེན་སྣ་ཚོགས་ལས་གྲུབ་ཅིང་། །
གྲུ་བཞི་ལྷམ་པའི་གཞི་ལ་གནས། །
ལྷ་ཡི་བཟོ་བོས་བྱས་པ་སྟེ། །
གྲོང་ཁྱེར་དེ་ཡི་གཡས་ངོས་ན། །
ཙན་དན་ཨ་ཀར་ནགས་ཀྱིས་ཁྱབ། །
དྭངས་ཤིང་གསལ་བ་ཡིད་འོང་བའི། །
ཡིད་ཀྱི་མཚོ་དག་ཡོད་པ་ཡིན། །
གང་ཞིག་ཡུལ་དེའི་དབུས་ན་ནི། །
1: ལྡེབ། ༣༢༦ ན།
388



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
དེ་བཤད་དེ་དག་གནས་པའོ། །
ནགས་རྣམས་དང་ནི་ལྗོངས་དག་གི །
ཕྲེང་བ་རིམ་པ་གསུམ་གྱིས་མཛེས། །
གྲོང་རྡལ་ཉི་ཤུ་རྩ་བརྒྱད་དང་། །
ཡུལ་ཕྲན་དུ་མས་རྣམ་པར་བརྒྱན། ། །
ཕྱོགས་མཚམས་ཀྱི་ནི་ལམ་དག་ན། །
རྩེ་མོ་བརྒྱད་དང་བརྩེགས་པ་ཡང་། །
དེ་རྣམས་ལ་ནི་གོ་བསྒོས་པའི། །
སྲུང་བ་པོ་ནི་འབུམ་ཕྲག་ཡོད། །
གངས་དང་རི་བོ་དེ་དག་ལ། །
གླང་ཆེན་སྤོས་ཀྱི་གླང་པོ་དང་། །
མཆེ་བ་དྲུག་པ་མུ་ཏིག་ཅན། །
ནགས་ཚལ་རི་དྭགས་དུ་མས་མཛེས། །
གདོང་ལྔ་པ་དང་རྐང་བརྒྱད་པ། །
གླང་པོའི་གདོང་དང་བྱ་ཚོགས་དང་། །
འདབ་ཆགས་སྐྱེས་བུའི་ལུས་ཅན་ཡོད། །
དབུས་ལས་རྒྱབ་ཀྱི་ཕྱོགས་ཆ་ན། །
རྒྱང་གྲགས་ཚད་ཀྱི་རི་བོ་བཟང་། །
ཚར་དུ་དངར་བ་བཅུ་ཡིན་ཏེ། །
389



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བཟང་སྐྱོང་ལྷུན་པོ་རྩེ་འཛིན་དང་། །
ས་ཡི་སྙིང་པོས་གཙུག་ཕུད་འཛིན། །
ཧ་ལཱ་ཧ་ལ་སྒྲོལ་མཛད་པ། ། །
ལྕང་ལོའི་བདག་པོ་སྐྲ་ཅན་མ། །
དོན་དམ་ཡང་དག་འཕགས་དེ་བཞིན། །
བཅུ་པ་མ་རྒྱལ་བ་ལས་རྒྱལ། ། །
དེ་དག་རྣམས་ཀྱིས་བརྟེན་པ་སྟེ། །
བྱེ་བ་ཕྲག་བརྒྱའི་ཆོས་ཀྱི་གནས། །
རྟག་ཏུ་བྱང་ཆུབ་སེམས་དཔའ་ནི། །
སྟོང་ཕྲག་བཅུ་བཅུས་བསྟེན་པ་ཡིན། །
ཀེ་ལ་ཤ་ཡི་འགྲམ་ངོགས་ན། །
མཁའ་ཁམས་རྡོ་རྗེ་རྣམ་པར་གནས། །
སྟོང་ཕྲག་བརྒྱད་ཀྱི་སྨན་རྣམས་དང་། །
མཐུ་ལྡན་སྲོག་ཆགས་དུ་མ་དང་། ། །
མེ་ཏོག་འབྲས་བུའི་ཁྱད་པར་ཀུན། །
དེ་ན་རྟག་ཏུ་སྤྱོད་པ་ཡིན། །
མུ་ཏིག་ཟླ་བ་ཆུ་ཤེལ་དང་། །
དམར་པོ་ཨིནྡྲ་ནཱི་ལ་དང་། །
མར་ཏ་ཀ་དང་གཡས་སུ་འཁྱིལ། །
390



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
པུཉྫ་ར་ག་བྱུ་རུའི་སྟེ། །
ཨ་རྨ་གནྡྷ་གསེར་ལ་སོགས། །
ཁམས་རྣམས་སྣ་ཚོགས་མཐའ་ཡས་ཡོད། །
དངུལ་ཆུའི་ཁྱད་པར་མང་པོས་གང་། །
པ་རུ་ཤ་ཀ་བེཌཱུརྱ། །
དེ་ན་རྙེད་པར་དཀའ་མིན་ཏེ། །
ཁ་ཟས་རོ་བཅུད་སྣ་ཚོགས་པ། །
དེ་དག་མི་འབྱུང་གང་ཡང་མེད། །
སྣ་ཚོགས་གོས་ཀྱི་ཁྱད་པར་ནི། །
བསམ་པ་ཇི་བཞིན་བགོ་བྱེད་དེ། །
དགེ་མིན་ལས་ཀྱི་ལམ་བཅུ་པོ། །
རྟག་ཏུ་སྤྱོད་པའི་སྐྱེ་བོ་ཉུང་། །
ཕལ་ཆེར་དགེ་ལ་གནས་པ་ཡིན། །
ཐེག་པ་གསུམ་གྱི་ལམ་གནས་པའི། །
དྲང་སྲོང་དཔག་ཏུ་མེད་པས་བརྟེན། །
ཐམས་ཅད་ལྷ་ཡི་སྐད་དུ་སྨྲ། །
དེ་ན་གནས་པའི་མི་རྣམས་ནི། །
ཚེ་ནི་ལོ་བརྒྱ་ལས་མི་ཐུང་། །
དུས་མིན་འཆི་བ་ཉུང་བ་ཡིན། །
391



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རྟག་ཏུ་འདོད་ལ་དགའ་བར་སྤྱོད། །
འོན་ཀྱང་དགེ་བ་ལས་མི་ཉམས། །
ཆོས་དང་འདོད་པ་དེ་བཞིན་གཞན། །
ནོར་དང་ཐར་པའི་དོན་ཞེས་པ། །
རྫོགས་ལྡན་བཞིན་དུ་རབ་སྤྱོད་དེ། །
འདི་མཚུངས་གཞན་ནི་ཡོད་མ་ཡིན། །
རྒྱལ་པོའི་བུ་ནི་གང་བཙས་པར། །
ནོར་བུ་རིན་ཆེན་འོད་འགྱུར་ལ། །
ཞག་བདུན་འོད་བཟང་འཕྲོ་འགྱུར་བ། །
དེ་ནི་བྱང་ཆུབ་སེམས་དཔར་ཤེས། །
གང་གིས་སྔོན་ཆད་མ་མཐོང་བའི། །
མེ་ཏོག་རབ་ཏུ་རྒྱས་པ་ཆེ། །
ཁྱིམ་དུ་མངོན་པར་སྐྱེས་གྱུར་པ། །
དེ་ནི་ལྷ་ཡི་ཡན་ལག་མའོ། ། །
མི་བདག་ཡན་ལག་མར་བཅས་པ། །
རྒས་པ་མེད་ཅིང་ན་མེད་དེ། །
འཇམ་པོའི་ཁྲིམས་ཀྱིས་རྟག་ཏུ་འཚོ། །
འཁོར་ལོས་སྒྱུར་དང་མཚུངས་པ་ཡིན། །
རྟག་ཏུ་བྱང་ཆུབ་སེམས་དཔའ་དང་། །
392



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
དྲང་སྲོང་སྔགས་ཀྱི་སྤྱོད་པ་ཅན། །
ཡང་དག་རིགས་པ་ཉིད་སྟོན་གྱི། །
རྟོག་གེས་བགྲོད་མེད་དེ་མིང་ཙམ། །
ལས་རྣམས་རྣམ་པ་སྣ་ཚོགས་དང་། །
གྲུབ་པ་བརྒྱད་ལ་སོགས་རྣམས་དང་། །
གང་གཞན་དངོས་གྲུབ་སྣ་ཚོགས་དག །
དེར་ནི་མངོན་སུམ་རྙེད་དཀའ་མིན། །
ཟླ་བ་རེ་རེར་སྒྲུབ་པ་པོ། །
འདི་དེ་འདོད་པའི་དངོས་གྲུབ་ཅེས། །
ཆོས་ཀྱི་དགའ་བའི་གཏམ་ཆེན་པོས། །
རྟག་ཏུ་ངོ་མཚར་དགའ་བ་ཡིན། །
ཆགས་བྲལ་བྱེད་དང་དགའ་བ་དང་། །
སྤྱོད་པ་གཅིག་ཏུ་དགེ་བའི་བློས། །
དག་པའི་སེམས་ནི་མཉེས་གཤིན་པ། །
སྦྱིན་དང་བཟོད་དང་དུལ་བ་དང་། །
མི་འཚེ་བ་དང་རྩེ་གཅིག་དང་། །
རེག་དང་ཤེས་དང་ལེགས་པ་ཐོས། །
བསམ་གཏན་བཟླས་དང་མཆོད་དེ་བཞིན། །
ཡང་དག་དེ་ཉིད་སྒོམ་པའོ། །
93



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཞེས་སོགས་ཤིན་ཏུ་གསལ་བར་གསུངས་པ་ཉིད་ཀྱིས་དོན་རྣམས་རྟོགས་པར་ནུས་པས་
གཞན་དུ་མ་སྤྲོས་སོ། །
གསུམ་པ་ཤམྦྷ་ལའི་ཡུལ་གྱི་མངའ་བདག་ས་བཅུའི་དབང་ཕྱུག་རིགས་ལྡན་སྤྲུལ་
པའི་སྐུ་རྣམས་ཀྱི་གདུང་རབས་བརྗོད་པ་ལའང་གཉིས་ཏེ། ཆོས་རྒྱལ་རིགས་ལྡན་རྣམས་ཀྱི་
གདུང་རབས་སྤྱིར་བསྟན་པ་དང༌། བྱེ་བྲག་རིགས་ལྡན་ཉེར་ལྔ་པ་དྲག་པོ་ལྕགས་ཀྱི་འཁོར་
ལོ་ཅན་གྱིས་ཀླ་ཀློའི་ཆོས་འཇོམས་པར་འགྱུར་བའི་ཚུལ་བརྗོད་པ་ལས། དང་པོ་ནི། རྩ་བའི་
རྒྱུད་ལས།
ཟླ་བ་ལྷ་དབང་གཟི་བརྗིད་ཅན། །
ཟླ་བས་བྱིན་དང་ལྷ་དབང་ཕྱུག །
སྣ་ཚོགས་གཟུགས་དང་ལྷ་དབང་ལྡན། །
གྲགས་པ་པད་དཀར་རིམ་པས་སོ། །
འདས་པའི་རྒྱལ་པོ་ཉི་མའི་འོད། །
དེ་ནི་བགེགས་དགྲའི་སྤྲུལ་པ་སྟེ། །
ཕྱག་ན་རྡོ་རྗེ་ཟླ་བཟང་ཁྱེད། །
ས་སྙིང་གཤིན་རྗེ་མཐར་བྱེད་དང་། །
སྒྲིབ་པ་ཐམས་ཅད་རྣམ་སེལ་དང་། །
རྨུགས་བྱེད་ཁེངས་བྱེད་རིམ་པ་སྟེ། །
ནམ་མཁའི་སྙིང་པོ་འཇམ་དབྱངས་དང་། །
འཇིག་རྟེན་མགོན་པོ་གོ་རིམ་བཞིན། །
394



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
གཤིན་རྗེ་གཤེད་སོགས་ཁྲོ་བོ་བཅུ། །
དེ་བར་བྱང་ཆུབ་སེམས་དཔའ་གཞན། །
བཅུ་གསུམ་དེ་དག་རིམ་པ་ཡིས། །
རིགས་ལྡན་རིགས་ལ་འབྱུང་བར་འགྱུར། །
གྲགས་པ་རིགས་ལྡན་རིགས་ཀྱང་སྟེ། །
དེ་ནས་རིགས་ལྡན་པདྨ་དཀར། །
བཟང་པོ་རིགས་ལྡན་གསུམ་པ་སྟེ། །
དེ་བཞིན་བཞི་བ་རྣམ་རྒྱལ་ལོ། །
བཤེས་གཉེན་བཟང་པོ་ཕྱག་དམར་དང་། །
བདུན་པ་ཁྱབ་འཇུག་སྦས་པ་འོ། །
ཉི་མ་གྲགས་དང་ཤིན་ཏུ་བཟང་། །
རྒྱ་མཚོ་རྣམ་རྒྱལ་རྒྱལ་དཀའ་དང་། །
རིགས་ལྡན་ཉི་མ་བཅུ་གཉིས་པ། །
སྣ་ཚོགས་གཟུགས་དང་ཟླ་བའི་འོད། །
མཐའ་ཡས་དང་ནི་ས་སྐྱོང་དང་། །
དཔལ་སྐྱོང་སེངྒེ་རྣམ་པར་གནོན། །
སྟོབས་པོ་ཆེ་དང་མ་འགགས་པ། །
མི་ཡི་སེངྒེ་དབང་ཕྱུག་ཆེ། །
མཐའ་ཡས་རྣམ་རྒྱལ་རིགས་ལྡན་དང་། །
395



སྐ
སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ། །
གྲགས་པ་རིགས་ལྡན་དེ་ནས་སླར། །
དེ་སྲས་འཁོར་ལོ་ཆེན་པོ་ཅན། །
རིགས་ལྡན་དྲག་པོ་འབྱུང་འགྱུར་ཏེ། །
སྨྲ་མཁས་རྟ་མཆོག་ཏིང་འཛིན་གྱིས། །
ཀླ་ཀློའི་ཆོས་ནི་མཐར་བྱེད་པའོ། །
ཉི་མའི་ཤིང་རྟ་ལ་སོགས་ཀྱི། །
སྨྲ་མཁས་སྟོན་པ་འབྱུང་འགྱུར་གང་། །
དེ་ཡིས་ཟླ་བཟང་རྩ་རྒྱུད་ལ། །
ཁྱོད་ནི་སྡུད་པར་བྱེད་པ་སྟེ། །
འདིར་ནི་སེམས་ཅན་ཡོངས་སྨིན་བྱེད། །
ཁྱོད་ནི་འགྲེལ་བཤད་བྱེད་པའོ། །
འཇམ་པའི་རྡོ་རྗེས་བསྡུས་རྒྱུད་ལ། ། །
འགྲེལ་བཤད་བྱེད་པ་པད་འཛིན་རང་། །
ཞེས་གསུངས་སོ། །དེ་ལས་རིགས་ལྡན་པད་དཀར་ཡན་ཆད་སྤྲུལ་གཞི་ཁྲོ་བོ་དང་བྱང་སེམས་
གང་གི་སྤྲུལ་པར་སྦྱོར་ཚུལ་རྒྱུད་ལས་ཤིན་ཏུ་གསལ་ལ། དེ་མན་ཆད་དུ་རྩ་བའི་རྒྱུད་ལས།
གཤིན་རྗེ་གཤེད་སོགས་ཁྲོ་བོ་བཅུ། །
དེ་བར་བྱང་ཆུབ་སེམས་དཔའ་གཞན། །
བཅུ་གསུམ་དེ་དག་རིམ་པ་ཡིས། །
396



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
རིགས་ལྡན་རིགས་ལ་འབྱུང་བར་འགྱུར། །
ཞེས་གསུངས་པའི་དོན་སྤྲུལ་གཞི་སོ་སོར་སྦྱོར་ཚུལ་དགོངས་པ་མི་མཐུན་པ་འགའ་ཞིག་སྣང་
ལ། འདིར་ཀུན་མཁྱེན་ཆེན་པོ་དོལ་པོ་སངས་རྒྱས་ཀྱི་ཐུགས་སྲས་ཀུན་སྤངས་ཆོས་གྲགས་
དཔལ་བཟང་པོའི་གསུང་ཀུན་མཁྱེན་ཆེན་པོའི་རྣམ་མཐར་ནོར་ཕྲེང་ནང༌། ཆོས་རྗེ་ཀུན་
མཁྱེན་ཆེན་པོས་ཞིང་ཁམས་ཤམྦྷ་ལ་ཉེ་བར་གཟིགས་ནས་དེ་ལ་བསྟོད་པ་མཛད་པ་ལྟར་ན།
ཀུན་གྱི་གཙུག་རྒྱན་མི་བདག་ཆེན་པོ། །
བགེགས་ཀུན་མཐར་བྱེད་ཆེན་པོའི་སྤྲུལ་པ། །
ཉི་མའི་འོད་ཟེར་དེ་ལ་ཕྱག་འཚལ། །
དེ་སྲས་དཔལ་ལྡན་ཟླ་བ་བཟང་པོ། །
རྒྱལ་བ་ཀུན་གྱི་གསང་བའི་མཛོད་འཛིན། །
རྩ་བའི་རྒྱུད་ཆེན་གསོལ་བ་འདེབས་མཛད། །
ཕྱག་ན་རྡོ་རྗེའི་ཞབས་ལ་ཕྱག་འཚལ། ། །
ས་ཡི་སྙིང་པོ་ཆོས་རྒྱལ་ལྷ་དབང་། །
གཤིན་རྗེ་མཐར་བྱེད་གཟི་བརྗིད་ཅན་དང༌། །
སྒྲིབ་པ་རྣམ་སེལ་མི་དབང་ཟླས་བྱིན། །
ཆོས་རྒྱལ་ཆེན་པོ་གསུམ་ལ་ཕྱག་འཚལ། །
ཤེས་རབ་མཐར་བྱེད་ལྷ་ཡི་དབང་ཕྱུག །
པདྨ་མཐར་བྱེད་སྣ་ཚོགས་གཟུགས་དང་། །
397



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ནམ་མཁའི་སྙིང་པོ་ལྷ་ཡི་དབང་ལྡན། །
མི་བདག་ཆེན་པོ་གསུམ་ལ་ཕྱག་འཚལ། །
ཐམས་ཅད་མཚུངས་པར་ལོ་བརྒྱ་ཀུན་ཏུ། །
ནོར་བུ་རིན་ཆེན་སེང་གེའི་ཁྲི་ལ། །
རྩ་རྒྱུད་སྟོན་མཛད་ཡོན་ཏན་གཏེར་མངའ། །
ས་བཅུའི་དབང་ཕྱུག་རྣམས་ལ་ཕྱག་འཚལ། །
རིགས་ཀུན་གཅིག་མཛད་ཀླ་ཀློ་མཐར་བྱེད། །
རྩ་རྒྱུད་བསྡུས་མཛད་རིགས་ལྡན་ཆེན་པོ། །
དཔལ་ལྡན་འཇམ་པའི་རྡོ་རྗེའི་སྤྲུལ་པ། །
མི་བདག་གྲགས་པའི་ཞབས་ལ་ཕྱག་འཚལ། །
དེ་སྲས་རྒྱལ་བ་ཀུན་གྱི་ཐུགས་རྗེ། །
འཇིག་རྟེན་དབང་ཕྱུག་སྤྲུལ་པའི་རིགས་ལྡན། །
རྒྱས་འགྲེལ་མཛད་པ་ལྷ་མིའི་སྐྱབས་མཆོག །
དཔལ་ལྡན་པདྨ་དཀར་ལ་ཕྱག་འཚལ། །
གཤིན་རྗེ་གཤེད་པོ་རིགས་ལྡན་བཟང་པོ། །
ས་སྙིང་སྤྲུལ་པ་རྣམ་རྒྱལ་ཆེན་པོ། །
བགེགས་དགྲའི་ངོ་བོ་བཤེས་གཉེན་བཟང་པོ། །
ཕྱག་རྡོར་རིན་ཆེན་ཕྱག་ལ་ཕྱག་འཚལ། །
ས་སྙིང་སྤྲུལ་པ་ཁྱབ་འཇུག་སྦས་པ། །
398



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
གཤིན་རྗེ་མཐར་བྱེད་ཉི་མ་གྲགས་པ། །
སྒྲིབ་པ་རྣམ་སེལ་ཤིན་ཏུ་བཟང་པོ། །
རྒྱལ་བའི་རིགས་ལྡན་གསུམ་ལ་ཕྱག་འཚལ། །
རྨུགས་བྱེད་སྤྲུལ་པ་རྒྱ་མཚོ་རྣམ་རྒྱལ། །
༧ ཁེངས་བྱེད་སྤྲུལ་པ་རྒྱལ་དཀའ་ཆེན་པོ། །
འཇམ་དཔལ་སྤྲུལ་པ་སྣ་ཚོགས་གཟུགས་ཅན། །
འཇིག་རྟེན་མགོན་པོ་ཟླ་འོད་ཕྱག་འཚལ། །
གཤིན་རྗེ་མཐར་བྱེད་མཐའ་ཡས་ཆེན་པོ། །
ས་སྙིང་ས་སྐྱོང་བགེགས་དགྲ་དཔལ་སྐྱོང་། །
ཕྱག་རྡོར་སྤྲུལ་པ་སེངྒེ་ཆེན་པོ། །
ས་སྙིང་རྣམ་གནོན་དེ་ལ་ཕྱག་འཚལ། །
གཤིན་རྗེ་མཐར་བྱེད་སྟོབས་པོ་ཆེན་པོ། །
སྒྲིབ་པ་རྣམ་སེལ་མ་འགགས་པ་དང་། །
རྨུགས་བྱེད་སྤྲུལ་པ་མི་ཡི་སེངྒེ། །
ས་བཅུ་དབང་ཕྱུག་རྣམས་ལ་ཕྱག་འཚལ། །
ཁེངས་བྱེད་སྤྲུལ་པ་དབང་ཕྱུག་ཆེན་པོ། །
ནམ་མཁའི་སྙིང་པོ་མཐའ་ཡས་རྣམ་རྒྱལ། །
འཇམ་དབྱངས་སྤྲུལ་པ་རིགས་ལྡན་དྲག་པོ། །
ཀླ་ཀློའི་ཚོགས་འཇོམས་དེ་ལ་ཕྱག་འཚལ། །
1. ཤེས་རབ་མཐར་བྱེད།
2. པདྨ་མཐར་བྱེད།
399



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དེ་སྲས་ཚངས་པ་དང་ནི་ལྷ་དབང་། །
མདུན་རྒྱབ་དང་པོར་ཆོས་མཆོག་སྟོན་མཛད། ། །
དེ་གཉིས་འཇམ་དབྱངས་འཇིག་རྟེན་མགོན་པོའི། །
རྣམ་འཕྲུལ་བསམ་མི་ཁྱབ་ལ་ཕྱག་འཚལ། །
དེ་སྲས་འོད་སྲུང་སོགས་བརྒྱད་མི་དབང་། །
འཁོར་ལོ་ཅན་དང་ཕྱེད་ཅན་དུམ་བུ། །
མི་བདག་འཕགས་པའི་རྒྱལ་པོ་རྣམ་ལྔ། །
སྐྱབས་གནས་ཀུན་ལ་རྟག་པར་ཕྱག་འཚལ། །
བདག་ཅག་མི་ཤེས་མུན་ཞུགས་འགྲོ་ཀུན། །
ལས་ཀྱི་ཞགས་པས་བཅིངས་པས་རབ་བསྲེགས། །
ཀུན་ནས་ཉོན་མོངས་བདུད་ཀྱི་དབང་སོང་། །
འཇིགས་རུང་འཁོར་བ་འདི་ལས་སྐྱོབས་ཤིག །
ནམ་ཞིག་ལུས་སེམས་འབྲལ་བའི་ཚེ་ན། །
རྐྱེན་ངན་གཞན་གྱི་བར་ཆད་མེད་པར། །
དཔལ་ལྡན་ཀ་ལཱ་པ་རུ་སྐྱེས་ནས། །
རིགས་ལྡན་རྗེས་བཟུང་བྱིན་གྱིས་རློབས་ཤིག །
ཅེས་གསུངས་སོ། །དེ་ལྟར་རིགས་ལྡན་ཉི་ཤུ་རྩ་ལྔ་ལས། ད་ལྟ་རིགས་ལྡན་ཉེར་གཅིག་པ་
སྟེ། རབ་བྱུང་རི་ཟླའི་ཆུ་མོ་ལུག་གི་ལོ་འདིར་རིགས་ལྡན་མ་འགགས་པ་སེངྒེའི་ཁྲི་ལ་ཕེབས་
ནས་ལོ་གྲངས་བདུན་བཅུ་རྩ་དྲུག་འདས་ཤིང་། འདིས་ཆོས་བསྟན་པའི་ལོ་བརྒྱ་རྫོགས་ནས་
400



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
རིམ་བཞིན་མིའི་སེངྒེ་དང་། དབང་ཕྱུག་ཆེན་པོ་དང༌། མཐའ་ཡས་རྣམ་རྒྱལ་དང་། དྲག་པོ་
འཁོར་ལོ་ཅན་རྣམས་འབྱུང་བར་འགྱུར་ལ། རིགས་ལྡན་གྲགས་པ་ནས་འདིའི་བར་གདན་
རབས་ཉི་ཤུ་རྩ་ལྔའོ། །དེ་ལྟར་རིགས་ལྡན་རྣམས་ཁྲི་ལ་ཕེབས་ནས་ཆོས་བསྟན་པའི་ལོ་
གྲངས་ཕལ་ཆེར་བརྒྱ་བརྒྱར་ངེས་ཀྱང་། རིགས་ལྡན་བཅུ་པ་རྒྱ་མཚོ་རྣམ་རྒྱལ་གྱིས་ལོ་
གྲངས་བརྒྱ་དང་བརྒྱད་ཅུ་རྩ་གཉིས་སུ་ཆོས་བསྟན་པ་དང་། རིགས་ལྡན་བཅུ་གཅིག་པ་རྒྱལ་
དཀས་ཁྲིར་ཕེབས་ནས་ལོ་ཉིས་བརྒྱ་དང་ཉེར་གཅིག་ཏུ་ཆོས་བསྟན་པར་མཛད་ཅིང་།
རིགས་ལྡན་འདི་དག་གིས་ཆོས་བསྟན་པའི་ལོ་གྲངས་བསྡོམས་པས་བཞི་བརྒྱ་དང་གསུམ་
སྟེ། དེ་ལ་མེ་མཁའ་རྒྱ་མཚོ་ཞེས་བྱ་བའོ། །དེ་ཡང་རྒྱ་མཚོ་རྣམ་རྒྱལ་ཁྲིར་ཕེབས་པ་དང་། མ་
ཁའི་ཡུལ་དུ་ཀླ་ཀློའི་ཆོས་ཐོག་མར་འཇུག་པ་གཉིས་དུས་མཉམ་པ་སྟེ། བསྡུས་པའི་རྒྱུད་
ལས། ལོ་འདི་ནས་ནི་དྲུག་བརྒྱའི་ལོ་ཡིས་གསལ་བར་མི་བདག་གྲགས་པ་ཤམྦྷ་ལ་ཞེས་བྱ་
བར་འབྱུང་། །དེ་ནས་ཀླུ་ཡི་ལོ་བརྒྱ་རྣམས་ཀྱིས་ངེས་པར་མ་ཁའི་ཡུལ་དུ་ཀླ་ཀློའི་ཆོས་དག་
རབ་ཏུ་འཇུག །ཅེས་པ་སྟེ་དེ་བཞིན་གཤེགས་པས་དུས་འཁོར་རྩ་རྒྱུད་བསྟན་པའི་ལོ་འདི་
ནས་ནི་དྲུག་བརྒྱའི་ལོ་ཡིས་གསལ་བོར་མིའི་བདག་པོ་འཇམ་དཔལ་གྲགས་པ་ཞེས་བྱ་བ་ཆུ་
བོ་ཤཱི་ཏའི་བྱང་ཤམྦྷ་ལ་ཞེས་བྱ་བར་སེངྒེའི་ཁྲི་ལ་བཞུགས་ནས་ཆོས་སྟོན་པར་བྱེད་པའི་སྤྲུལ་
པའི་སྐུ་འཛིན་པའམ་འབྱུང་བར་འགྱུར་ཞིང་། གྲགས་པས་བསྡུས་རྒྱུད་བསྟན་ཅིང་མྱ་ངན་
ལས་འདས་པ་དེ་ནས་ཀླུའི་ལོ་བརྒྱ་ཞེས་པ་བརྒྱད་བརྒྱ་རྣམས་ཀྱིས་ངེས་པར་ཏེ་གདོན་མི་ཟ་
བར་ཆུ་བོ་ཤཱི་ཏའི་ལྷོ་ཕྱོགས་མ་ཁའི་ཡུལ་གྲོང་བྱེ་བས་བརྒྱན་པ་དེ་ཉིད་དུ་ཀླ་ཀློའི་ཆོས་དག་
རབ་ཏུ་འཇུག་པར་འགྱུར་ཏེ་ཀླ་ཀློ་སྟག་གཟིག་པ་རྣམས་ཀྱིས་ལྷ་མ་ཡིན་གྱི་ཆོས་འཇུག་པར་
བྱེད་དོ། །དེ་ཡང་ཀླ་ཀློའི་སྟོན་པ་བདུན་པ་སྦྲང་རྩི་བློ་གྲོས་ཀྱིས་ཀླ་ཀློའི་ཆོས་རཧྥ་ཎའི་འཇུག་



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
པ་དར་བར་བྱེད་ཅིང་། ཀླ་ཀློའི་ཆོས་ལུགས་དང་བྱེད་རྩིས་རྩོམ་པ་ཀླ་ཀློ་རྣམས་ཀྱི་བླ་མ་དང་
རྗེ་བོར་བཀུར་བའོ། །དེ་ལ་སྤྱིར་ཀླ་ཀློའི་བསྟན་པའི་གནས་ཚད་ལོ་སྟོང་དང་བརྒྱད་བརྒྱ་
ཡིན་པ་ལས་རྒྱལ་དཀའི་ཁྲི་ལོ་རྫོགས་པ་ཡན་ལོ་བཞི་བརྒྱ་དང་གསུམ་འདས་ཟིན་པར་
རྟོགས་པའི་ཕྱིར་དང་། རིགས་ལྡན་འདི་གཉིས་ཀྱིས་ཆོས་བསྟན་པའི་ལོ་ཚད་བྱེ་བྲག་ཏུ་
རྟོགས་པའི་སླད་མེ་མཁའ་རྒྱ་མཚོ་ཞེས་གྲགས་ཤིང་། འདིའི་མཚམས་མེ་མོ་ཡོས་ཀྱི་ལོར་
རབ་བྱུང་དང་པོའི་འགོ་ཚུགས་པའོ། །
གཉིས་པ་རིགས་ལྡན་ཉེར་ལྔ་པ་དྲག་པོ་འཁོར་ལོ་ཅན་གྱིས་ཀླ་ཀློའི་ཆོས་འཇོམས་
པར་འགྱུར་བའི་ཚུལ་ལ། འཇིག་རྟེན་ཁམས་ལེ་ལས་བསྟན་པ་བཞིན་དུ་ཕྱི་ལྟར་བཤད་པ་
དང་། ནང་གི་ལེའུ་ལས་བསྟན་པ་ལྟར་དེ་ཉིད་ནང་ལ་སྦྱར་ཏེ་བཤད་པ། དེ་ལ་དོགས་སྤོངས་
ཅུང་ཟད་བསྟན་པ་བཅས་གསུམ་ལས། དང་པོལའང་རིགས་ལྡན་དྲག་པོས་གཞོམ་པར་བྱ་
བའི་ཀླ་ཀློ་རྣམས་ཀྱི་ཀུན་སྤྱོད་བསྟན་པ་དང་། དྲག་པོ་འཁོར་ལོ་ཅན་གྱི་གསང་གསུམ་གྱི་
རྣམ་པ་བསྟན་པ། དེའི་དཔུང་དང་བཅས་པས་ཀླ་ཀློ་རྣམས་ཇི་ལྟར་གཞོམ་པའི་ཚུལ་བཅས་
གསུམ་ལས། དང་པོ་ལ། ཐོག་མར་ཀླ་ཀློའི་སྟོན་པ་ངོས་བཟུང་བ་དང་། དེ་དག་གི་རྗེས་སུ་
འཇུག་པ་རྣམས་ཀྱི་ཀུན་སྤྱོད་དངོས་བསྟན་པ་གཉིས་ལས། དང་པོ་ནི། ཨཱ་དྲ་དང་། ཨ་ནོ་གྷ་
དང༌། ཕག་ལྡན་དང་། བྱི་བ་དང་། དབང་པོ་དང་། གོས་དཀར་ཅན་དང་། སྦྲང་རྩི་བློ་གྲོས་
དང་། འཇོམས་བྱེད་དེ་བརྒྱད་པོ་དེ་རྣམས་ཀྱིས་སེམས་ཅན་རྣམས་ལ་བརྩེ་བ་མེད་པས་འཚེ་
བ་ཆོས་སུ་སྨྲ་ཞིང་མི་ཤེས་པའི་མུན་པའི་རྒྱུ་ལས་བྱུང་བས་དངོས་པོའི་དོན་ཕྱིན་ཅི་ལོག་ཏུ་
སྟོན་པས། འདི་དང་ཕྱི་མར་མི་བདེ་བར་བསྐྱེད་པར་བྱེད་པའི་ལམ་སྟོན་པ་པོ་རྣམས་བྱུང་
ཞིང་། དེ་དག་ལས་ཀླ་ཀློའི་སྟོན་པ་བདུན་པ་སྦྲང་རྩི་བློ་གྲོས་ཞེས་བྱ་བ་མ་ཁའི་ཡུལ་གྱི་བཱ་ག་
402



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
ད་སྟེ་ངག་སྦྱིན་ཞེས་པའི་གྲོང་ཁྱེར་དུ་སྐྱེས་ཏེ་ཀླ་ཀློའི་ཆོས་ལུགས་དང་བྱེད་པའི་རྩིས་
བརྩམས་ཏེ་གཞན་ལ་སྤེལ་བས་ཀླ་ཀློ་ཀུན་གྱིས་བཀུར་བའི་རྗེ་བོར་གྱུར་ཏོ། །དེ་ལྟར་ཡང་
བསྡུས་པའི་རྒྱུད་ལས། ཨཱ་དྲ་ཨ་ནོ་གྷ་དང་ཕག་ལྡན་ལྷ་མིན་ལག་འགྲོའི་རིགས་ལ་མུན་པ་
ཅན་ནི་གཞན་ཡང་ལྔ། །བྱི་བ་དབང་པོ་གོས་དཀར་ཅན་དང་སྦྲང་རྩི་བློ་གྲོས་འཇོམས་བྱེད་
བརྒྱད་པོ་གང་དེ་མུན་པ་ཅན། །གསལ་བར་མ་ཁའི་ཡུལ་གྱི་བཱ་ག་ད་སོགས་གྲོང་ཁྱེར་དུ་ནི་
བདུན་པ་ཡང་དག་སྐྱེས་པ་སྟེ། །ཞེས་གསུངས་སོ། །
གཉིས་པ་དེ་དག་གི་རྗེས་སུ་འཇུག་པ་རྣམས་ཀྱི་ཀུན་སྤྱོད་ཀྱང་། བསྡུས་པའི་རྒྱུད་ལས།
ལ་ གང་དུ་འཇིག་རྟེན་ལྷ་མིན་ཡན་ལག་སྟོབས་དང་ལྡན་པར་གནས་ཤིང་བརྩེ་བ་མེད་པའི་ཀླ་ཀློའི་
གཟུགས། །
རྔ་མོ་རྟ་དང་བ་ལང་བསད་ནས་ཁྲག་དང་བཅས་པའི་ཤ་ནི་ཅུང་ཟད་བཙོས་པ་འབའ་ཞིག་
དང་། །
བ་ལང་ཤ་དང་དངུལ་ཆུ་ཆུ་དང་མར་དང་ཚ་བ་མཉམ་པ་འབྲས་དང་ལོ་མ་བསྲེས་པ་ནི། །
གཅིག་ཏུ་མེ་ལ་བཙོས་པ་ནགས་ཀྱི་འབྲས་བུ་དག་དང་བཅས་པ་གང་དུ་མི་རྣམས་དག་གི་
ཟས། །
བཏུང་བ་བྱ་རྣམས་དག་གི་སྒོ་ངར་འགྱུར་རོ་མི་ཡི་བདག་པོ་དེ་ནི་ལྷ་མིན་རྣམས་ཀྱི་གནས། །
ཞེས་སོགས་ཀྱིས་བསྟན་པ་ལྟར་རོ། །
གཉིས་པ་དྲག་པོ་འཁོར་ལོ་ཅན་གྱི་གསང་གསུམ་གྱི་རྣམ་པ་བསྟན་པ་ཡང་།
403



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བསྡུས་པའི་རྒྱུད་ལས།
ཡང་དག་ཐེག་པ་མངོན་འཛེགས་ལྷ་མིན་རིགས་ལ་འཇིགས་སྟེར་དཔལ་ལྡན་གྲགས་པ་ཕྱག་
ན་མདུང་ཐུང་ཅན། །
སེམས་ཅན་རྣམས་ཀྱི་ཐར་པའི་སླད་དུ་ས་ལ་དུས་ཀྱི་འཁོར་ལོ་རབ་ཏུ་གསལ་བར་བྱེད་པར་
འགྱུར། །
དེ་ཡི་དབུས་སུ་གདན་ནི་ཉི་ཤུ་རྩ་ལྔ་རིམ་པར་ཡོངས་སུ་བགྲང་པ་དག་གི་དུས་ཀྱི་མཐར། །
རིགས་ལྡན་རིགས་ལ་ལྷ་ཡི་དབང་པོ་ལྷ་ཡི་མཆོག་གིས་བཏུད་པ་དྲག་པོ་རིགས་ལྡན་འབྱུང་
བར་འགྱུར། །
དམ་པ་རྣམས་ལ་ཞི་བའི་གཟུགས་ཏེ་བདེ་སྟེར་ཞེས་པ་དེ་བཞིན་ཀླ་ཀློའི་རིགས་ལ་མཐར་
བྱེད་ཉིད། །
རྡོ་ཡི་རྟ་བཅིབས་འཁོར་ལོ་ཅན་གྱི་ཕྱག་ན་མདུང་ཐུང་མཐའ་དག་དགྲ་ལ་བསྣུན་བྱེད་ཉི་མའི་
གཟི། །
ཞེས་པ་སྟེ་འབྲས་བུ་གསང་སྔགས་རྡོ་རྗེ་ཐེག་པ་མངོན་པར་འཛེགས་ཤིང་། ས་བཅུ་དབང་
ཕྱུག་དམ་པར་གྱུར་པ་ལྷ་མིན་ཀླ་ཀློའི་རིགས་ལ་འཇིགས་པ་སྟེར་བར་མཛད་པ་དཔལ་ལྡན་
གྲགས་པ་ཕྱག་ན་མདུང་ཐུང་ཅན་དེས་སེམས་ཅན་རྣམས་ཀྱི་ཐར་པའི་སླད་དུ་ཕྱག་རྒྱ་ཆེན་པོ་
དངོས་གྲུབ་ཀྱི་ཕྱིར། སའི་གཞི་འདི་དག་ལ་དུས་ཀྱི་འཁོར་ལོ་བསྡུས་པའི་རྒྱུད་གསལ་བར་
བྱེད་པར་འགྱུར་རོ། །རིགས་ལྡན་གྲགས་པ་ཉིད་ཐོག་མར་བྱས་ཏེ་རིགས་ལྡན་དེའི་ནང་ངམ་
དབུས་སུ་གདན་ཉི་ཤུ་རྩ་ལྔ་པར་ཡོངས་སུ་བགྲང་བ་དག་གི་དུས་ཀྱི་མཐར་རྩོད་པའི་དུས་
དེར། གདན་རབས་ཉེར་ལྔ་པ་རིགས་ལྡན་གྱི་རིགས་མིའི་རྒྱུད་ལ་འཁྲུངས་ཀྱང་། མི་རྣམས་
404



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
སུ་མ་ཟད་ལྷའི་ཚོགས་ཀྱི་ཡང་དབང་པོ་ཉིད་དུ་གྱུར་པ་དེ་ལ་ལྷའི་མཆོག་ཚངས་དབང་ལ་
སོགས་པ་དག་གིས་ཀྱང་ཞབས་ཀྱི་པདྨོ་ལ་མངོན་པར་བཏུད་པ་འཇམ་དཔལ་གྱི་སྤྲུལ་པ་
དྲག་པོ་རིགས་ལྡན་འཁོར་ལོ་ཅན་འབྱུང་བར་འགྱུར་ཏེ་དེ་ནི་ཀླ་ཀློ་རྣམས་འཇོམས་པར་བྱེད་
པ། རྣམ་པ་དྲག་པོའི་ཚུལ་དུ་བསྟན་ཀྱང་ཐུགས་ཆོས་ཉིད་ཞི་བའི་ངང་ལས་མ་གཡོས་པས་
གང་ཟག་དམ་པ་རྣམས་ལ་འཇམ་པའི་དབྱངས་སོགས་ཞི་བའི་གཟུགས་སོགས་བསྟན་ཏེ་
ཆོས་བསྟན་པར་མཛད་ནས་འགྱུར་མེད་མཆོག་གི་བདེ་བ་སྟེར་བ་པོ་ཡིན་ཞིང་། དེ་བཞིན་དུ་
ལོག་པའི་ལམ་དུ་ཞུགས་ཤིང་སེམས་ཅན་རྣམས་ལ་གནོད་པའི་ཆོས་ལུགས་འཛིན་པ་ཀླུ་
ཀློའི་རིགས་ལ་དམིགས་པ་མེད་པའི་སྙིང་རྗེ་ཆེན་པོའི་དབང་གིས་དེ་དག་གི་ལས་ངན་པའི་
ལམ་གྱི་རྒྱུན་བཅད་པའི་དོན་དུ་ཐབས་ལ་མཁས་པས་སྲོག་མཐར་བར་བྱེད་པའི་ཚུལ་གྱིས་
གཤིན་རྗེ་གཤེད་ཉིད་དུ་སྣང་ངོ༌། །དེ་ཉིད་ཀྱི་སྐུའི་རྣམ་པའང་སྤྲུལ་པའི་རྡོའི་རྟ་ལ་བཅིབས་
ཤིང་འཁོར་ལོ་ཅན་གྱི་ཕྱག་ན་མདུང་ཐུང་བསྣམས་ནས་མཐའ་དག་དགྲའི་ཚོགས་ལ་བསྣུན་
པར་བྱེད་པའི་སྐུ་བལྟ་བས་མི་བཟོད་པ་ཉི་མའི་གཟི་བརྗིད་ཅན་ནོ། །
གསུམ་པ་དེའི་དཔུང་དང་བཅས་པས་ཀླ་ཀློ་རྣམས་ཇི་ལྟར་གཞོམ་པའི་ཚུལ་ནི།
གཡུལ་དུ་ཀླ་ཀློ་དག་ལ་བསྣུན་པར་བྱེད་པ་མཐའ་དག་སའི་སྟེང་དུ་དྲག་པོ་འཁོར་ལོ་ཅན་
རང་གི་དཔུང་ནི་ཤིང་རྟ་དང་། རྟ་དང་། གླང་པོ་ཆེ་དང༌། རྐང་ཐང་གི་དཔུང་ཡན་ལག་བཞི་
དང་ལྡན་པ་ཀླ་ཀློ་དང་འཁྲུགས་པའི་དུས་འདིར་ཀེ་ལ་ཤའི་རི་བོ་ལ་གནས་པ་ལྷ་ཡིས་བཀོད་
པའི་གྲོང་ཀ་ལཱ་པ་ནས་འཁོར་ལོས་བསྒྱུར་བ་རིགས་ལྡན་དྲག་པོ་དཔུང་དང་བཅས་པ་ཕྱིར་
འབྱུང་བར་འགྱུར་ཏེ། དེའི་ཚེ་ན་དྲག་པོ་དབང་ཕྱུག་ཆེན་པོ་ལ་སོགས་པ་ལྷ་ཆེན་པོ་བཅུ་
གཉིས་འཁོར་དང་བཅས་པ་དག་ཀྱང་རིགས་ལྡན་དྲག་པོ་ལ་དཔུང་གི་གྲོགས་དག་སྦྱིན་པར་
405



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འགྱུར་ཏེ། རིགས་ལྡན་གྱིས་རྟ་མཆོག་གི་ཏིང་ངེ་འཛིན་གྱིས་སྤྲུལ་པའི་རྡོ་ཡི་རྟ་དང༌། གླང་
པོའི་དབང་པོ་དང་། གསེར་གྱི་ཤིང་རྟ་པ་དང་། མིའི་བདག་པོ་ཕྱག་ན་མཚོན་ཆ་ལྡན་པ་
དཔའ་བོ་རྣམས་ཀྱང་རིགས་ལྡན་གྱི་དཔུང་དུ་འབྱུང་ངོ༌། །དེ་ཡང་རླུང་གི་ཤུགས་ཅན་གྱི་རྡོའི་
རྟ་པ་བྱེ་བ་ཕྲག་དགུའི་གྲངས་དང་ལྡན་པ། ཆང་གིས་དྲེགས་པའི་གླང་པོ་ཆེ་འབུམ་ཕྲག་བཞི།
ཤིང་རྟ་འབུམ་ཕྲག་ལྔ། ཨཀྟ་ཧི་ཎི་དཔུང་ཚོགས་བཞིའི་དམག་དྲུག་དང་ལྡན་པ། ཤམྦྷ་ལའི་
ཡུལ་གོ་དྲུག་གི་མིའི་དབང་པོ་ཅོད་པན་བཅིངས་པ་དགུ་བཅུ་རྩ་དྲུག་སྟེ། དེ་ལྟར་རིགས་ལྡན་
གྱི་དཔུང་ལྷ་ཆེན་བཅུ་གཉིས་དང་བཅས་པ་ཆུ་བོ་ཤཱི་ཏའི་ལྷོར་བྱོན་ཏེ་ཀླ་ཀློའི་སྡེ་མཐའ་དག་
བརླག་པར་བྱེད་པར་འགྱུར་རོ། །ཇི་ལྟར་འཐབ་པའི་ཚུལ་ཡང་རིགས་ལྡན་གྱི་འཁོར་མཆོག་
ཏུ་རྣོ་བའམ་དབལ་ཚ་བའི་དཔའ་བོ་ཞེས་ཕ་རོལ་གཞོམ་པའི་སྙིང་སྟོབས་དང་ལྡན་ཞིང་གང་
གཏད་པར་ཐོགས་མེད་དུ་འབིགས་པའི་འཕོང་སྐྱེན་པའི་དཔའ་བོ་རྣམས་ཀྱིས་ཀླ་ཀློའི་
དཔུང་གི་ཚོགས་ལ་མཚོན་གྱིས་བསྣུན་པར་བྱ་བར་འགྱུར་ཞིང་། དེ་བཞིན་དུ་རིགས་ལྡན་གྱི་
དཔུང་གི་གླང་པོའི་དབང་པོས་ཀླ་ཀློའི་གླང་པོ་ལ་དང་། རྡོ་ཡི་རྟ་ཡིས་ཕ་རོལ་གྱི་རྟ་རྣམས་ལ་
བསྣུན་ཅིང་རིགས་ལྡན་འཁོར་གྱི་ས་སྐྱོང་མི་བདག་རྣམས་ཀྱིས་ཀླ་ཀློའི་དབང་པོའི་འཁོར་གྱི་
ས་སྐྱོང་རྣམས་ལ་བསྣུན་པར་བྱེད་དོ། །ཀླ་ཀློའི་དམག་དཔོན་རྟའི་བཞོན་པ་ལ་གནས་པ་ཟླ་
བ་ཆེན་པོའི་བུ་ནི་རིགས་ལྡན་གྱི་འཁོར་ཧ་ནུ་མནཱ་དཱ་ཞེས་པས་རྣོན་པོའི་མཚོན་གྱིས་བསྣུན་
པར་འགྱུར་ཞིང་། རིགས་ལྡན་གྱི་གྲོགས་སུ་གྱུར་པ་དྲག་པོ་དབང་ཕྱུག་ཆེན་པོ་ལ་སོགས་པ་
ལྷ་ཆེན་པོ་བཅུ་གཉིས་ཀྱིས་ཀླ་ཀློའི་དབང་པོའི་མགོན་བྱེད་པའི་ནག་ཕྱོགས་ལྷ་མིན་བདུད་
ཀྱི་རིགས་མཐའ་དག་ལ་བསྣུན་པར་བྱེད། ལྷ་མིན་ཀླ་ཀློའི་བདག་པོ་བྱེད་པའི་བློ་ལ་དྲག་པོ་
རིགས་ལྡན་འཁོར་ལོ་ཅན་ཉིད་ཀྱི་ཕྱག་གི་མཚོན་གྱིས་བསྣུན་པར་མཛད་དོ། །དེ་ལྟར་ཀླ་
406



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
ཀློའི་དབང་པོ་སྡེ་དང་བཅས་པ་དང་མགོན་བྱེད་པའི་ནག་ཕྱོགས་རྣམས་དང་བཅས་པ་རྩོད་
ནས་གཞོམ་པར་འགྱུར་རོ། །དེ་ཡང་རིགས་ལྡན་དྲག་པོའི་དཔུང་གིས་ཀླ་ཀློའི་ཚོགས་མཐའ་
དག་བཅོམ་ནས་རིགས་ལྡན་དྲག་པོ་འཁོར་ལྷ་ཆེན་བཅུ་གཉིས་དང་བཅས་པ་ཀེ་ལ་ཤ་ཡི་རི་
བོ་ལ་ལྷ་ཡིས་བཀོད་པའི་གྲོང་ཁྱེར་ཀ་ལཱ་པ་གང་དུ་འཁོར་ལོ་ཅན་རང་ཉིད་བཞུགས་པའི་
གནས་དེར་འབྱོན་པར་འགྱུར་རོ། །དེའི་ཚེ་ན་འཛིན་མའི་ཁྱོན་འདིར་སྐྱེ་བོ་མཐའ་དག་
སེམས་དགེ་ཞིང་ཚོགས་གཉིས་ཀྱི་ལས་ལ་སྤྱོད་པར་འགྱུར་བ་དང༌། ཕུན་ཚོགས་སྡེ་བཞིའི་
འབྲས་བུ་ཡོངས་སུ་རྫོགས་ཤིང་། འབྲོག་དགོན་པ་དག་ཏུ་ཡང་འབྲུ་རྣམས་ལེགས་པར་སྐྱེ་
བ་དང་། ལྗོན་ཤིང་རྣམས་འབྲས་བུ་བརྟན་པོའི་ཁུར་གྱི་བརྗིད་ཆེན་པོས་ཡལ་ག་རྣམས་དུད་
པ་དག་འབྱུང་སྟེ་མི་རྣམས་དགྱེས་དགུར་ལོངས་སྤྱོད་པར་འགྱུར་རོ། །དེ་ལ་འདིར་མཁས་
གྲུབ་རྗེའི་བཞེད་པ་ལྟར་ན་རིགས་ལྡན་དྲག་པོ་ཁྲིར་བཞུགས་ནས་ལོ་གྲངས་ལྔ་བཅུ་ན་ཀླ་ཀློ་
འདུལ་དུ་འབྱོན་པ་དང༌། མཁས་པ་གཞན་མང་པོས་གོ་དྲུག་བར་ཁྲིར་བཞུགས་ནས་གོ་
བདུན་ན་ཀླ་ཀློ་འཇོམས་པར་འགྱུར་བར་བཞེད། གང་ལྟར་འཁོར་ལོ་ཅན་གྱི་དམག་ཚོགས་
ཀྱིས་ཀླ་ཀློ་ཐམས་ཅད་བཅོམ་ཟིན་ནས་དུས་རྣམས་རྫོགས་ལྡན་དུ་འགྱུར་ཞིང་། རིགས་ལྡན་
དྲག་པོའི་སྲས་ལ་ཚངས་པ་དང་ལྷ་དབང་གཉིས་འབྱུང་། འདི་དག་གི་རྗེས་སུ་འོད་སྲུང་སྟེ་
འདི་ནི་ཚངས་པའི་སྲས་སུ་འདོད་པའི་ལུགས་གཅིག་དང་། ལྷ་དབང་གི་སྲས་སུ་འདོད་པ་
གཉིས་སུ་སྣང༌། གང་ལྟར་འོད་སྲུང་གི་སྲས་རྒྱུད་རིམ་འབྱུང་གིས་ས་དུམ་བུ་བཅུ་གཉིས་
རྣམས་སུ་འཁོར་ཞིང་ལོ་ཉིས་ཁྲི་གཅིག་སྟོང་དྲུག་བརྒྱའི་བར་དུ་ཆོས་མིན་ཀླ་ཀློའི་སྡེརྣམས་
ཉམས་ཤིང་ཡང་དག་པའི་ལམ་དར་བར་འགྱུར་རོ། །
གཉིས་པ་དེ་ཉིད་ནང་ལ་སྦྱར་ཏེ་བསྟན་པ་ནི། དེ་ཡང་ནང་ལེའི་ཚིགས་བཅད་བཞི་
407



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བཅུ་རྩ་བརྒྱད་ནས་ལྔ་བཅུ་བར་གྱིས་གསུངས་ཏེ།
འཁོར་ལོ་ཅན་ནི་རང་གི་ལུས་ལ་རྡོ་རྗེ་ཅན་ཏེ་ལྷ་མཆོག་བདག་རྣམས་ཡན་ལག་བཅུ་གཉིས་
འགོག །
རིགས་ལྡན་དག་ནི་ཡང་དག་ཡེ་ཤེས་གླང་པོ་རྟ་དང་ཤིང་རྟ་མངག་གཞུག་འཕགས་པའི་ཚད་
མེད་རྣམས། །
དྲག་པོ་རང་རྒྱལ་མིང་ཅན་དག་ཏུ་འགྱུར་ཏེ་ཧ་ནུ་མཱན་ནི་ཉན་ཐོས་གདུག་པ་ཀླ་ཀློའི་དབང་། །
སྲོག་ཆགས་རྣམས་ཀྱི་སྡིག་པ་དག་སྟེ་གང་ཞིག་བྱེད་པའི་བློ་གྲོས་སྡུག་བསྔལ་སྦྱིན་བྱེད་མི་
དགེའི་ལམ། །
རྟ་ལ་གནས་པ་མ་རིག་པ་སྟེ་ལྷ་མིན་དཔུང་རྣམས་མཐའ་དག་བདུད་ཀྱི་ཕྱོགས་ནི་རྣམ་པ་
བཞི། །
དེ་ཡི་གཡུལ་ལ་སྡུད་པ་སྲིད་པའི་འཇིགས་པ་འཇོམས་པ་དག་སྟེ་དཔལ་ལྡན་རྒྱལ་བ་ཐར་
པའི་ལམ། །
ཀེ་ལ་ཤ་ནི་ཆོས་དག་སྦྱིན་པ་སྲིད་པའི་འཇིགས་འཕྲོག་ཡིན་ཏེ་ས་ནི་རྫས་ཀྱིས་གང་བ་ཡང་། །
སྐབས་གསུམ་པ་དང་མི་ཡི་བླ་མའི་སྲས་པོ་ཚངས་དང་ལྷ་དབང་དག་ནི་རྒྱབ་དང་མདུན་དུ་
གང་། །
འཇམ་དཔལ་འཇིག་རྟེན་མགོན་པོ་སྲིད་པ་གསུམ་ལསརྣམ་པར་རྒྱལ་བ་དཔལ་ལྡན་རྡུལ་དང་བྱང་
ཆུབ་སེམས། །
རྒྱབ་ཏུ་ས་གཞི་དག་ལ་ཚངས་པ་ལ་སོགས་སྣ་ཚོགས་དུ་མའི་སངས་རྒྱས་རྣམ་དག་པའོ། །
དེ་ལྟར་ཀླ་ཀློའི་དབང་པོའི་འཁྲུགས་པར་འགྱུར་ཏེ་ངེས་པར་ལུས་ཅན་རྣམས་ཀྱི་ལུས་ཀྱི་
408



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
དབུས་སུ་འོ། །
སྒྱུ་མའི་གཟུགས་ཀྱང་ཕྱི་རོལ་དུ་ནི་ངེས་པར་མ་ཁའི་ཡུལ་དུ་ཀླ་ཀློ་འཁྲུགས་ཏེ་འཁྲུགས་པ་
མིན། །
ཞེས་གསུངས་པའི་དོན་ནང་ལེའི་འགྲེལ་པ་ལས། ད་ནི་འཁོར་ལོ་ཅན་ཞེས་པ་ལ་སོགས་
པས་འཁོར་ལོས་སྒྱུར་བ་དང་ཀླ་ཀློའི་འཁྲུགས་པ་རང་གི་ལུས་ལ་གསུངས་ཏེ། འདིར་རང་གི་
ལུས་ལ་ནི་མིའི་ལུས་སོ། །ཕྱི་རོལ་དུ་ལེའུ་དང་པོ་ལས་གསུངས་པའི་འཁོར་ལོ་ཅན་གང་
ཡིན་པ་དེ་ནི་ལུས་ལ་རྡོ་རྗེ་ཅན་ཏེ་ཐུགས་རྡོ་རྗེ་འོ་ཞེས་པའི་དོན་ཏོ། །ལྷ་མཆོག་བདག་པོ་
དབང་ཕྱུག་ལ་སོགས་པ་བཅུ་གཉིས་རྣམས་གང་ཡིན་པ་དེ་དག་ནི་ཡན་ལག་བཅུ་གཉིས་
འགོག་པ་རྣམས་སོ། །རིགས་ལྡན་གང་ཡིན་པ་དེ་ནི་ལུས་ལ་ཡང་དག་པའི་ཡེ་ཤེས་ཏེ། ནི་
ཞེས་པ་ནི་རྒྱུ་དེ་ལས་སོ། །ཕྱི་རོལ་དུ་གླང་པོ་རྟ་དང་ཤིང་རྟ་མངག་གཞུག་པ་གང་ཡིན་པ་དེ་
དག་ལུས་ལ་འཕགས་པའི་ཚད་མེད་པ་བཞི་རྣམས་སོ། །ཕྱི་རོལ་དུ་དྲག་པོ་གང་ཡིན་པ་དེ་ནི་
ལུས་ལ་རང་རྒྱལ་གྱི་ཡེ་ཤེས་ཀྱི་མིང་ཅན་ནོ། །ཕྱི་རོལ་དུ་ཧ་ནུ་མཱན་གང་ཡིན་པ་དེ་ནི་ཉན་
ཐོས་ཀྱི་ཡེ་ཤེས་ཏེ་རང་གི་ལུས་ལ་འཁོར་ལོ་ཅན་འཁོར་དང་བཅས་པ་དང་རིགས་ལྡན་དུ་
འགྱུར་རོ། །དེ་བཞིན་དུ་ཕྱི་རོལ་དུ་གདུག་པ་ཀླ་ཀློའི་དབང་པོ་གང་ཡིན་པ་དེ་ནི་ལུས་ལ་
སྡིག་པའི་སེམས་སོ། །ཕྱི་རོལ་དུ་བྱེད་པའི་བློ་གྲོས་སྡུག་བསྔལ་སྦྱིན་བྱེད་གང་ཡིན་པ་ལུས་
ལ་མི་དགེ་བའི་ལམ་མོ། །ཕྱི་རོལ་དུ་རྟ་ལ་གནས་པ་གང་ཡིན་པ་དེ་ནི་ལུས་ལ་མ་རིག་པ་
འཇུག་པའོ། །ཕྱི་རོལ་དུ་ལྷ་མིན་དཔུང་གླང་པོ་དང་རྟ་དང་ཤིང་རྟ་དང་རྐང་ཐང་རྣམས་གང་
ཡིན་པ་དེ་ནི་ལུས་ལ་བདུད་ཀྱི་ཕྱོགས་རྣམ་པ་བཞིའོ། །ཕྱི་རོལ་དུ་དེའི་གཡུལ་ལ་ཀླ་ཀློ་
རྣམས་སྡུད་པ་དེ་ནི་རང་གི་ལུས་ལ་སྲིད་པའི་འཇིགས་པ་འཇོམས་པའོ། །ཕྱི་རོལ་དུ་འཁོར་
1. ཐ༽ ༢༤༠ བ།
409



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ལོ་ཅན་ཆེན་པོ་དང་རིགས་ལྡན་གྱི་དཔལ་ལྡན་རྒྱལ་བ་གང་ཡིན་པ་དེ་ནི་རང་གི་ལུས་ལ་ཐར་
པའི་ལམ་རྙེད་པའོ། །ཕྱི་རོལ་དུ་ཀེ་ལ་ཤར་འཁོར་ལོ་ཅན་ཆེན་པོའི་ཆོས་ཀྱི་སྦྱིན་པ་གང་
ཡིན་པ་དེ་ནི་རང་གི་ལུས་ལ་སྲིད་པའི་འཇིགས་པ་འཕྲོག་པའོ། །ཕྱི་རོལ་དུ་རྫས་ཀྱིས་གང་
བའི་ས་གཞི་གང་ཡིན་པ་དེ་ནི་ལུས་ལ་ཁམས་ཀྱི་ཚོགས་རྣམ་པར་དག་པའོ། །ཕྱི་རོལ་དུ་
འཁོར་ལོ་ཅན་གྱི་སྲས་ཚངས་པ་དང་ལྷའི་དབང་པོར་གྱུར་པ་རྒྱབ་ཀྱི་དུམ་བུ་གཅིག་ཏུ་ཆོས་
སྟོན་པར་བྱེད་པ་དང་། མདུན་ཏེ་མདུན་གྱི་དུམ་བུར་ཀླ་ཀློའི་ཆོས་ཟད་པ་དོན་དུ་གཉེར་བ་
གང་ཡིན་པ་འཇམ་དཔལ་ཏེ་དེ་དང་འཇིག་རྟེན་མགོན་པོ་སྲིད་པ་གསུམ་ལས་རྣམ་པར་རྒྱལ་
བ་དེ་ནི་རང་གི་ལུས་ལ་དཔལ་ལྡན་རྡུལ་དང་བྱང་ཆུབ་ཀྱི་སེམས་བདེ་བ་སྟེར་བའམ་སྨོན་
པའི་སེམས་དང་འཇུག་པའི་སེམས་སོ། །རྒྱབ་ཀྱི་དུམ་བུར་ཚངས་པ་ལ་སོགས་པའི་རིགས་
རྣམ་པ་སྣ་ཚོགས་གང་ཡིན་པ་དེ་དག་ནི་རང་གི་ལུས་ལ་དུ་མའི་སངས་རྒྱས་རྣམ་པར་དག་པ་
ཕུང་པོ་དང་ཁམས་དང་སྐྱེ་མཆེད་རྣམས་ཀྱི་རང་བཞིན་ནོ། །དེ་ལྟར་ཀླ་ཀློའི་དབང པོའི་
འཁྲུགས་པར་འགྱུར་ཏེ་ངེས་པར་ལུས་ཅན་རྣམས་ཀྱི་ས་ལུས་ཀྱི་དབུས་སུའོ། །སྒྱུ་མའི་
གཟུགས་ཀྱང་ཕྱི་རོལ་དུ་ནི་ངེས་པར་མ་ཁའི་ཡུལ་དུ་ཀླ་ཀློ་འཁྲུགས་ཏེ་འཁྲུགས་པ་མིན་ཞེས་
གསུངས་སོ། །
གསུམ་པ་དེ་ལ་དོགས་པ་སྤོང་བ་ནི། སྐབས་འདིར་འགའ་ཞིག་གིས་འདི་སྙམ་དུ་
སྲིད་དེ། འོ་ན་ཕྱི་རོལ་མཐུན་སྣང་ལ་འཁྲུགས་པ་དེ་ལྟ་བུ་མི་འབྱུང་ངམ་སྙམ་ན། གོང་གི་
ཚིགས་བཅད་ཀྱི་རྐང་པ་མཐའ་མར། སྒྱུ་མའི་གཟུགས་ཀྱང་ཕྱི་རོལ་དུ་ནི་ངེས་པར་མ་ཁའི་
ཡུལ་དུ་ཀླ་ཀློ་འཁྲུགས་ཏེ། ཞེས་པས་བསྟན་པ་ལྟར་ཀུན་རྫོབ་སྒྱུ་མའི་གཟུགས་ཀྱིས་ཀྱང་ཕྱི་
རོལ་དུ་ངེས་པར་མ་ཁའི་ཡུལ་དུ་རིགས་ལྡན་དང་ཀླ་ཀློ་འཁྲུགས་པར་འགྱུར་ཏེ། དེ་ཡང་ཕྱི་
410



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
རོལ་གྱི་ཆོས་སྣ་ཚོགས་སུ་སྣང་བ་འབྱུང་རུང་གི་གཞི་ནང་གི་ལུས་ལ་རླུང་སེམས་ཁམས་ཀྱི་
འགྱུར་བ་དེ་ལྟ་བུ་ཡོད་པས་ཡིན་གྱི། ནང་ལ་མེད་ན་ཡུལ་ཅན་དེ་དང་དེ་ལ་ཕྱི་རོལ་གྱི་དོན་
དེ་དང་དེར་སྣང་བ་མི་འབྱུང་བའི་ཕྱིར་རོ། །དེ་ལྟ་ན་སེམས་ཅན་རྣམས་ལ་རྣམ་པར་འཚེ་བ་
ནི་བཅོམ་ལྡན་འདས་ཀྱིས་བསྟན་པའི་ལམ་མ་ཡིན་ནོ་ཞེ་ན། བཤད་མ་ཐག་པའི་ཚིག་རྐང་
དེའི་འཕྲོས་སུ། འཁྲུགས་པ་མིན་ཞེས་གསུངས་ཏེ་རིགས་ལྡན་གྱི་དཔུང་གི་བཀོད་པས་ཀླ་ཀློ་
ལ་གནོད་སེམས་ཀྱིས་སྲོག་གཅོད་པ་སོགས་ཐ་མལ་གྱི་ལས་ལམ་གསོག་པའི་འཁྲུགས་པ་
གང་ཡང་ཡོད་པ་མིན་ཏེ། སྒྱུ་མ་ལྟ་བུའི་ཐབས་མཁས་ཀྱི་རོལ་བ་བསྟན་པར་མཛད་པས་
གདུལ་བྱ་གདུག་པ་ཅན་ཐར་པའི་ལམ་ལ་འགོད་པ་ཡིན་པའི་ཕྱིར་ནའོ། །དེ་ཡང་སངས་
རྒྱས་དང་བྱང་ཆུབ་སེམས་དཔའ་རྣམས་ནི་རྫུ་འཕྲུལ་དང་མངོན་པར་ཤེས་པ་སོགས་ལ་
དབང་ཐོབ་ཅིང་གདུལ་བྱ་གདུལ་བ་ལ་ཐབས་མཁས་ཤིང་ཐུགས་རྗེ་ཚད་མེད་པ་དང་མངའ་
བས་མ་རུངས་པའི་སྐྱེ་བོ་གང་དག་གདུག་པའི་བསམ་སྦྱོར་ངན་པ་ལས་ལྡོག་པའི་ཕྱིར་དུ་
གང་འདུལ་སྒྱུ་མའི་སྤྱོད་པ་སྣ་ཚོགས་ཤིག་བསྟན་པས་དེ་དག་ཡང་དག་པའི་ལམ་ལ་འགོད་
པར་མཛད་པ་ཡིན་ལ། འདིར་ཡང་སྤྲུལ་པའི་ཀླ་ཀློ་པ་རྣམས་ལ་སྤྲུལ་པའི་དམག་གིས་
འཇོམས་པར་མཛད་པའི་ཚུལ་བསྟན་པས་ཀླ་ཀློ་རང་རྒྱུད་པ་རྣམས་ཀྱི་དྲེགས་པ་ངང་གིས་
གཞོམ་སྟེ་ཡང་དག་པའི་ལམ་ལ་འཇུག་པ་ཡིན་གྱི། བྱང་ཆུབ་སེམས་དཔའ་རང་རྒྱུད་པས་ཀླ་
ཀློ་རང་རྒྱུད་པ་རྣམས་ཀྱི་སྲོག་དང་འཕྲལ་བ་ནི་མ་ཡིན་ཏེ། ཡེ་ལེའི་འགྲེལ་པ་ལས། སླར་
ཡང་དུས་བཞིའི་མཐར་ཀླ་ཀློ་རྣམས་ཀྱི་ཤིན་ཏུ་ཆོས་མ་ཡིན་པ་གཟིགས་ནས་རི་བོ་བཞིན་དུ་
འདར་བ་མེད་པར་འགྱུར་ཏེ་རྟ་མཆོག་གི་ཏིང་ངེ་འཛིན་གྱིས་རྟ་མཆོག་མཐའ་ཡས་པ་སྤྲོས་
ནས་དེ་རྣམས་ཀྱིས་ཀླ་ཀློ་རྣམས་ཀྱི་སེམས་ཞུམ་པར་བྱས་ཏེ་རང་གི་ཆོས་ལ་འགོད་པར་
1. ད༽ ༢༦༠ ན།
411



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འགྱུར་ཞིང་དེ་རྣམས་ཀྱི་ཆོས་འཇོམས་པར་འགྱུར་གྱི་སྲོག་གཏོང་བ་ནི་མ་ཡིན་ནོ། །ཞེས་
གསུངས་ཏེ་སྔར་ནང་ལེའི་ཚིགས་བཅད་བཞི་བཅུ་རྩ་བརྒྱད་པ་འདིར་དྲངས་ནས། ཡང་དེ་
ཉིད་ལས་གསུངས་པ། ཀླ་ཀློའི་འཁྲུགས་པ་དེ་བཞིན་གཤེགས་པས་ལུང་བསྟན་པ་ལེའུ་དང་
པོ་ལས་གསུངས་པ་གང་ཡིན་པ་རིགས་ལྡན་གྱི་རྡོའི་རྟ་རྣམས་ཀྱིས་ཀླ་ཀློ་རྣམས་འཇོམས་
པར་འགྱུར་བ་དེ་ནི་གདུག་པའི་དྲང་སྲོང་དེ་རྣམས་ཀྱི་སེམས་ཞུམ་པར་བྱེད་པའི་དོན་དུ་སྟེ་
རྣམ་པ་གཞན་དུ་དང་པོར་ཐེ་ཚོམ་གྱི་སེམས་སྐྱེས་པར་འགྱུར་ན་རྟོགས་པར་བྱ་བར་མི་ནུས་
སོ། །དེའི་ཕྱིར་བཅོམ་ལྡན་འདས་ཀྱིས་བྱང་ཆུབ་སེམས་དཔའ་ཐབས་ལ་མཁས་པར་རིག་
པར་བྱའོ་ཞེས་གསུངས་སོ། །ཞེས་གསུངས་པའི་ཕྱིར་རོ། །དེ་ལྟར་སངས་རྒྱས་དང་བྱང་ཆུབ་
སེམས་དཔའ། གྲུབ་པའི་དབང་ཕྱུག་རྣམས་ཀྱི་སེམས་ཅན་གདུལ་བའི་དོན་དུ་ཐབས་ལ་
མཁས་པའི་སྤྱོད་པ་ནི་བསམ་གྱིས་མི་ཁྱབ་པའི་གནས་ཏེ། སྡོང་པོ་བཀོད་པའི་མདོ་ལས་
རྒྱལ་པོ་མེ་ཡི་རྣམ་པར་ཐར་པ་ལྟ་བུ་དང་། སྔར་ཆོས་ཀྱི་རྒྱལ་པོ་སྲོང་བཙན་སྒམ་པོས་ལི་
ཡུལ་གྱི་དགེ་ཚུལ་གཉིས་ལ། གདུག་པའི་སྐྱེ་བོ་མ་རུངས་པར་སྤྲུལ་པ་རྣམས་ལ་སྤྲུལ་པས་
བསད་པ་དང་བཅད་པ་ལ་སོགས་པ་ཤིན་ཏུ་འཇིགས་ཤིང་ཡ་ང་བའི་སྤྲུལ་སྒྱུར་གྱི་སྤྱོད་པ་སྣ་
ཚོགས་པ་ཞིག་བསྟན་པར་མཛད་པས་སྐྱེ་བོ་རང་རྒྱུད་པ་རྣམས་ཀྱིས་མི་དགེ་བའི་ལས་ལམ་
མཐའ་དག་ལས་ལྡོག་པར་ནུས་པ་སོགས་མཐའ་ཡས་སོ། །
བཞི་པ་ཞིང་དེར་ཇི་ལྟར་བགྲོད་པའི་ཚུལ་བསྟན་པ་ལ། དེ་ཡང་འཕགས་པ་དོན་
ཡོད་ལྕགས་ཀྱུའི་གསུང་། དཔལ་ལྡན་ཀ་ལཱ་པར་འཇུག་པ་ཞེས་བྱ་བ་་ལས། དེ་ནས་
འཕགས་མ་རྡོ་རྗེ་སྲིན་མོ་རལ་པ་གཅིག་མས་ཞུས་པ། ཀྱེ་རྒྱལ་བའི་སྲས་པོ་མ་འོངས་པའི་
དུས་ལྔ་བརྒྱ་ཐ་མ་ལ། དེ་བཞིན་གཤེགས་པའི་རྗེས་སུ་འཇུག་པར་འདོད་པ་རྣམས་ཀྱང་། མུ་
1: བསྟན། པོ༽ ལྡེབ། ༣༡༧ ན།
412



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
སྟེགས་ཅན་གྱི་གསང་ཚིག་འཚོལ་བ་ལ་མངོན་པར་མོས་པས་མཆོག་ཏུ་གསུངས་པའི་དོན་
ལས་ཕྱིར་ཕྱོགས་པ་དེ་དག་ཡང་དག་པའི་ལམ་ལ་གཟུད་པ་དང་། མཆོག་གི་སྐལ་པ་ཅན་
གང་དག་རང་དང་གཞན་ལ་ཕན་པའི་དངོས་གྲུབ་ཀྱི་རྒྱུར་གྲོང་ཁྱེར་ཀ་ལཱ་པར་བགྲོད་པའི་
ཐབས་དེ་ཡང་དག་པར་བསྟན་དུ་གསོལ། དགེ་བསྙེན་རྣམ་པར་མི་རྟོག་པ་ཅེས་བྱ་བ་དང་།
བཟང་པོ་སྦས་པ་ཞེས་བྱ་བ་ལ་སོགས་པ་ལྔ་བརྒྱ་པོ་འདི་རྣམས་ཀྱིས་དངོས་གྲུབ་མཆོག་གི་
དོན་དང་། ཕྱི་མའི་དུས་ཀྱི་རིག་པ་འཛིན་པའི་སྡེ་སྣོད་ལ་ཞུགས་པ་མང་པོ་དག་གི་བདེ་བར་
འགྱུར་བ་དང་། ཕན་པར་འགྱུར་བ་དང་། གྲུབ་པ་མཆོག་ཏུ་གྲུབ་པ་བླ་ན་མ་མཆིས་པའི་སླད་
དུ་བཤད་པར་གསོལ། རབ་ཏུ་བཤད་པར་གསོལ། ལེགས་པར་བཤད་དུ་གསོལ། དོན་
མོད་ལྕགས་ཀྱུས་གསུངས་པ།
སྔགས་རིགས་རྣམས་ལ་ཕན་པའི་ཕྱིར། །
ཁྱེད་རྣམས་ལེགས་པར་མཉན་པ་དང་། །
ལྔ་བརྒྱའི་ཚོགས་རྣམས་ང་ལ་ཉོན། །
ཕྱི་དུས་དོན་ཆེན་འདིར་འབྱུང་ངོ༌། །
འདིར་སྒྲུབ་པ་པོ་གང་ཞིག་ལེགས་པའི་ལམ་ལ་གནས་པ། བླ་ན་མེད་པའི་བྱང་ཆུབ་ཏུ་
སེམས་བསྐྱེད་ཅིང་། དཀྱིལ་འཁོར་དུ་དབང་བསྐུར་བ། རིག་པའི་ཆོ་ག་ཤེས་ཤིང་དམ་ཚིག་
ལ་ཡང་དག་པར་གནས་པ། དེ་བཞིན་གཤེགས་པས་བསྟན་པའི་རྒྱུད་ལ་མངོན་དུ་ཕྱོགས་པ།
གསལ་བ། ཡིད་གཞུངས་པ། ཤེས་པ་དང་ལྡན་པ་དེས། དང་པོར་འདོད་པའི་ལྷ་མཉེས་པར་
བྱའོ། །དེའི་འོག་ཏུ་མངོན་དུ་གྱུར་པའམ། རྨི་ལམ་དུ་མཐོང་བ་ཡིན་ཡང་རུང་སྟེ་འདོད་པའི་
413



A
，
རབས
ལམ་
་
སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ལྷ་ལ་ནན་ཏན་དུ་གནང་བ་ཐོབ་པར་གྱུར་ན། ཀེ་ལ་ཤར་འཇུག་པའི་ཐབས་ལ་བརྩོན་པར་
བྱའི། གཞན་དུ་ན་ཀུན་ནས་ཉོན་མོངས་པར་འགྱུར་རོ་ཞེས་སོགས་དང་། ཡང་དེ་ཉིད་ལས།
ཅི་སྟེ་གནང་བར་འགྱུར་ན་འཕགས་པ་འཇམ་དཔལ་གྱི་སྙིང་པོ་འབུམ་ཕྲག་བརྒྱད་བཟླས་
ཤིང༌། ཨུ་དུམ་ཝཱ་རའི་སྦྱིན་སྲེག་ཀྱང་ཁྲི་ཕྲག་བརྒྱད་བྱའོ། །བགེགས་རྣམས་འཇོམས་པའི་
དོན་དུ། བདུད་རྩི་འཁྱིལ་བའི་རིག་པ་འབུམ་ཕྲག་བཟླས་ཤིང་། སྦྱིན་སྲེག་ཀྱང་ཁྲི་ཕྲག་
གཅིག་གོ །སྡང་བ་ཐམས་ཅད་རབ་ཏུ་འཇིགས་པའི་དོན་དུ། ཁྲོ་བོ་ཆེན་པོ་རབ་ཏུ་མི་བཟད་
པ་གཤིན་རྗེ་མཐར་བྱེད་ཀྱི་རིག་པ་འབུམ་དུ་བཟླས་ཤིང་། དེ་ནས་ཐོག་མ་ཉིད་དུ་ཀེང་ཤུ་
ཀའི་སྦྱིན་སྲེག་སྟོང་ཕྲག་གཅིག་འབུལ་ལོ། །དེའི་འོག་ཏུ་བཱ་ཌའི་ཤིང་གིས་སྟོང་ཕྲག་
བཅུའོ། །དེའི་འོག་ཏུ་ནི་ཙན་དན་དམར་པོ་དང་། ཨ་བྷི་རའི་ཁུ་བ་ལ་སོགས་པ་རྨད་དུ་བྱུང་
བའི་གཏོར་མ་དང་སྦྱིན་སྲེག་སྟོང་ཕྲག་བཅུས་མཉེས་པར་བྱས་ཏེ། དེ་ཐམས་ཅད་དུ་འདོད་
པའི་དོན་ལ་གསོལ་བ་གདབ་པར་བྱའོ། །སྒྲུབ་པ་པོ་གང་ཞིག་ཆོ་ག་དེ་རྣམས་བརྩམས་ཤིང་།
རང་ཉིད་དངོས་གྲུབ་མཆོག་གི་དོན་དང་། ལྷོ་ཕྱོགས་ཀྱི་སྐྱེ་བོ་མང་པོ་ལ་ཕན་པ་དང་བདེ་
བའི་ཕྱིར། གྲོང་ཁྱེར་ཀ་ལཱ་པར་འཇུག་པར་འདོད་པ། སྡིག་པ་མེད་ཅིང་གཡོ་སྒྱུ་མེད་པ། དེ་
དག་ནི་འཆད་པར་འགྱུར་བའི་རིམ་པ་འདིས་ངེས་པར་དེར་ཕྱིན་པར་འགྱུར་གྱི། བར་མ་
དོར་ཉམས་ཉེས་པར་མི་འགྱུར་ཏེ། གལ་ཏེ་བདག་གི་ཚིག་འདི་བརྫུན་པར་འགྱུར་ན།
བདག་གིས་མཚམས་མེད་པ་ལྔ་བྱས་པར་འགྱུར་རོ་ཞེས་སོགས་ཇི་སྐད་གསུངས་པའི་ཡོན་
ཏན་རྣམས་དང་ལྡན་པའི་སྒྲུབ་པ་པོ་གང་ཞིག་དཔལ་ལྡན་ཀ་ལཱ་པར་འཇུག་པར་ནུས་པ་ལ་
ཐེ་ཚོམ་མི་དགོས་པའི་ཐ་ཚིག་དང་བཅས་ཏེ་ལམ་དངོས་སུ་ཇི་ལྟར་ཞུགས་པའི་ཚུལ་རིམ་
བཞིན་རྒྱས་པར་གསུངས་པའི་དོན་སྙིང་པོར་དྲིལ་ན། བདག་ཉིད་གཤིན་རྗེ་གཤེད་སོགས་
414



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
ལྷའི་རྣལ་འབྱོར་ལ་རྩེ་གཅིག་ཏུ་གནས་པས་རྒྱ་མཚོ་དང་། གླིང་རྣམས་དང་། ཆུ་བོ་ཆེན་པོ་
དང་། གངས་རི་རྣམས་དང་། རི་བོ་དང་། མྱ་ངམ་གྱི་ཐང་དང་། གཅན་གཟན་གཏུམ་པོའི་
ཚོགས་ཀྱིས་ཁེངས་པའི་ནགས་ཚལ་སྟུག་པོ་སོགས་ཤིན་ཏུ་འཇིགས་ཤིང་ཉམས་ང་བའི་
གནས་རྣམས་རིམ་པར་བརྒལ་ཏེ་བགྲོད་དགོས་སོ། །དེ་ལྟ་བུའི་ལམ་རྣམས་སུ་ལྷ་ཀླུ་གནོད་
སྦྱིན་གདུག་པ་ཅན་རྣམས་དང་། སྦྲུལ་དང་སྟག་གཟིག་སོགས་གཅན་གཟན་མ་རུངས་པ་
རྣམས་ཀྱིས་རྣམ་པར་འཚེ་བ་དང་། གཞན་ཡང་ཚ་བ་དང་། གྲང་བ་དང་། བཀྲེས་པ་དང༌།
སྒོམ་པ་དང་། ནད་ཀྱིས་གདུང་བ་དང་། ངལ་ཞིང་དུབ་པ་དང་། ལམ་གོལ་བ་དང་། ནོར་བ་
སོགས་འཇིགས་པ་དང་སྡུག་བསྔལ་ཐམས་ཅད་ལས་སྐྱོབ་ཅིང་བསྡུས་སར་ཕྱིན་པར་འགྱུར་
བ་སོགས་འདོད་པའི་དོན་ཐམས་ཅད་བདེ་བླག་ཉིད་དུ་འགྲུབ་པའི་ཕྱིར། ལྷ་མོ་འོད་ཟེར་
ཅན་མ་སོགས་ཇི་སྐད་གསུངས་པའི་ལྷ་དང་ལྷ་མོ་རྣམས་ཀྱི་སྐུ་འབྲི་ཞིང་དེ་དག་གི་རིག་
སྔགས་བཟླ་བ་དང༌། མཆོད་པ་དང་། གཏོར་མ་དང༌། སྦྱིན་སྲེག་སོགས་ལྷ་རྣམས་མཉེས་
པའི་རྣལ་འབྱོར་གྱི་རིམ་པ་མཐའ་དག་ཀྱང་ཚུལ་བཞིན་དུ་སྒྲུབ་པའི་སྒོ་ནས་ལམ་ལ་ཞུགས་
པར་བྱ་ཞིང་། ཁྱད་པར་རང་འདོད་ཀྱི་དྲི་མས་མ་བསླད་པར་གཞན་ཕན་གྱི་ལྷག་པའི་བསམ་
པ་རྣམ་པར་དག་པ་དང་། དད་བརྩོན་དམ་ཚིག་དང་ལྡན་པ་སོགས་གོང་དུ་བཤད་པའི་ཡོན་
ཏན་རྣམས་དང་ལྡན་དགོས་ཏེ། འཕགས་པ་དོན་ཡོད་ལྕགས་ཀྱུས།
དམ་ཚིག་རྣམ་པར་སྤངས་དང་བླ་མ་སྨོད། །
དུས་མིན་འཆི་དང་དམྱལ་བ་བརྒྱད་པར་འགྲོ། །
དཀྱིལ་འཁོར་མ་མཐོང་དབང་བསྐུར་དམན་པ་ཡང་། །
རིག་སྔགས་སྦྱོར་བ་ནམ་ཡང་གྲུབ་པ་མེད། །
415



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཁེངས་ཤིང་ང་རྒྱལ་ཁྲོ་ལ་མི་བདེན་པ། །
དངོས་གྲུབ་ཐོབ་ཅེས་རྒྱལ་བ་མི་གསུང་སྟེ། །
མི་རྟག་སྡུག་བསྔལ་སྟོང་པའི་དོན་སེམས་པ། །
མི་དེ་དག་ནི་མྱུར་འགྲུབ་འཕགས་རྣམས་གསུངས། །
རིགས་དང་གཟུགས་དང་ནོར་དང་དབང་ཕྱུག་དང་། །
ཆོས་དང་རིག་པ་སྔགས་ཀྱིས་མྱོས་པ་སྤངས། །
རྨི་ལམ་གཟུགས་བརྙན་དྲི་ཟའི་གྲོང་ཁྱེར་བཞིན། །
བྱེད་པོ་བྱ་བ་དང་ནི་ལས་རྣམས་མཐོང་། །
མ་ཆགས་དུལ་དང་ཡང་དག་མཉེན་པའི་སེམས། །
མཆོད་དང་སྦྱིན་པ་བཟོད་དང་བརྩོན་འགྲུས་བསྐྱེད། །
བདག་དང་བདག་གིར་སློང་ལ་མངོན་དགའ་བ། །
དེ་དག་དངོས་གྲུབ་མཆོག་ལ་རེག་པར་འགྱུར། །
ཞེས་གསུངས་པ་ལྟར་དེ་ཁོ་ཉིད་ཀྱི་ཟབ་མོའི་ཏིང་ངེ་འཛིན་གྱི་གདེངས་དང་མ་བྲལ་བའི་ངང་
དུ་སོང་ན་མཐར་ཉེ་ཞོ་མེད་པར་དཔལ་ལྡན་ཀ་ལཱ་པའི་ཕོ་བྲང་དུ་འཇུག་པར་ནུས་སོ། །དེར་
ཞུགས་ནས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་མི་བདག་གི་རྣམ་པ་འཛིན་པ་
གང་གི་ཞབས་ཀྱི་པདྨོར་མགོ་བོས་གཏུགས་པ་ཙམ་གྱིས་ཏིང་ངེ་འཛིན་གྱི་སྒོ་བརྒྱ་ཕྲག་དུ་མ་
ལ་དབང་ཐོབ་ཅིང་། རིམ་གྱིས་རིགས་ལྡན་ཆོས་ཀྱི་རྒྱལ་པོ་དེ་ཉིད་ཀྱི་ཞལ་སྔ་ནས་བཅོམ་
ལྡན་འདས་དཔལ་དུས་ཀྱི་འཁོར་ལོ་སོགས་ཟབ་རྒྱས་ཆོས་ཀྱི་བདུད་རྩི་མ་ལུས་པ་ལོངས་སུ་
སྤྱད་དེ་འདོད་པའི་དངོས་གྲུབ་མཐའ་དག་འཐོབ་པར་འགྱུར་རོ། །ཡང་ས་ཆེན་པོ་ལ་རབ་ཏུ་
416



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
བཞུགས་པའི་གྲུབ་པའི་དབང་ཕྱུག་རྣམས་ནི་ལམ་བགྲོད་པའི་ངལ་པ་ལ་མ་ལྟོས་པར་ཏིང་ངེ་
འཛིན་གྱི་ནུས་པས་སྐད་ཅིག་གིས་དེར་གཤེགས་ཏེ་རིགས་ལྡན་སྤྲུལ་པའི་སྐུ་ལས་ཆོས་
གསན་པར་ནུས་པའི་ཚུལ་ཡང་དཔག་ཏུ་མེད་དེ། དཔེར་མཚོན་ན་རྗེ་བཙུན་ཆེན་པོ་ཏཱ་ར་ནཱ་
ཐའི་གསང་བའི་རྣམ་ཐར་ཚན་པ་གསུམ་བཞུགས་པའི་བར་པ་ལས། ལོ་བཅོ་བརྒྱད་པ་ལ་
བསམ་སྡིངས་སུ་ཡོད་པའི་སྐབས་རྨི་ལམ་བཟུང་ནས་བྱང་ཤམྦྷ་ལར་ལྟར་ཕྱིན་པས། ཕོ་བྲང་
ཀ་ལཱ་པ་ཉིན་ལམ་གྲུ་བཞི་པ་གཅིག་འདུག གྲོང་ཁྱེར་ཉིན་ལམ་བརྒྱ་གྲུ་བཞི་པ། དེའི་ཕྱོགས་
མཚམས་རྣམས་ན་ཉིན་ལམ་རེ་ཙམ་རེ་ཙམ་གྱིས་འཁོར་བའི་གྲོང་ཁྱེར་བཅུ་གཉིས་ཀྱིས་
ཁོར་ཡུག་ཏུ་བསྐོར་བ། དེ་དག་གི་བར་ན་བསྐྱེད་ཚལ་དང་། ནགས་ཚལ་དང་། རི་དང་།
ལྗོངས་ཕྲན་སྣ་ཚོགས་ཡོད་པ། གྲོང་ཐོར་བུ་ཟམ་མ་ཆད་པ་འདུག དབུས་ཀྱི་ཕོ་བྲང་ཆེན་པོ་
ལྟར་ཕྱིན་པས། རིགས་ལྡན་སྤྲུལ་པའི་སྐུ་མིའི་རྣམ་པ་ནི་མ་མཐོང་། འཕགས་པ་སྤྱན་རས་
གཟིགས་བཅུ་གཅིག་ཞལ་རྩ་ཕྱག་ཞེ་བརྒྱད་པ་དེ་འཁོར་ལྷ་ཀླུ་མང་པོས་བསྐོར་ནས་འོད་
ལམ་མེ་འདུག རིགས་ལྡན་ཀ་ང་ཡིན་གསུང་བ་གཅིག་བྱུང་། ཞེས་དང་། ཡང་རྣམ་ཐར་དེ་
ཉིད་ལས། རང་ལོ་སུམ་ཅུ་སོ་བདུན་པ་ལ་སྣོན་གྱི་ཟླ་བའི་ཚེས་བཅོ་ལྔ་ལ། སྒྲུབ་གནས་སྐྱིད་
ཕུག་བདེ་ལྡན་ན་ཡོད་པའི་དུས། ཉིན་མོ་ཞིག་གཉིད་དུ་སོང་བ་ན་རྨི་ལམ་ཟིན་ནས་བྱང་
ཤམྦྷ་ལའི་ཡུལ་དུ་འགྲོ་བའི་འདུན་པ་བཏང་བས། ལམ་རྣམས་ལ་བགྲོད་པའི་སྣང་བ་དང་
བཅས་ནས་གྲོང་ཁྱེར་ཀ་ལཱ་པར་ཕྱིན། ཡུལ་དེའི་རི་དང་། ནགས་དང་། གྲོང་ཁྱེར་དང་། ལྷ་
ཁང་ལ་སོགས་པའི་བཀོད་པ་ཐམས་ཅད་ལག་མཐིལ་གྱི་སྤུ་ཉག་བཞིན་དུ་གསལ་བར་
མཐོང་བ་དང་། ཁྱེའུ་དཀར་པོ་གྱད་ཀྱི་གཟུགས་ཅན་ཞིག་གིས་ལམ་སྣ་བྱས་པའི་སྣང་བ་
དང༌། ཕོ་བྲང་ཆེན་པོ་ཀ་ལཱ་པར་ཕྱིན་ཏེ་ས་བཅུ་བྱང་ཆུབ་སེམས་དཔའི་སྐུ་རིགས་ལྡན་དང་
417



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
མཇལ། གསུང་གི་སྣང་བ་ཡང་ཐོབ་ཅེས་སོགས་གསུངས་པ་ལྟར་རོ། །
འདིར་སྨྲས་པ། ། རབ་འབྱམས་རྒྱལ་བ་རྒྱ་མཚོ་སྲས་བཅས་ཀྱི། །
རྣམ་དག་ཡེ་ཤེས་རྒྱ་མཚོའི་བྱིན་རླབས་དང་། །
ཏིང་འཛིན་སྨོན་ལམ་རྒྱ་མཚོ་ལས་བྱུང་བའི། །
གྲུབ་པ་རིག་འཛིན་རྒྱ་མཚོ་རོལ་པའི་གནས། །
དུས་ཀྱི་འཁོར་ལོ་ལ་སོགས་ཆོས་ཚུལ་ཀུན། །
མཆོག་ཏུ་རྒྱས་ཤིང་སྐྱེ་རྒུ་མ་ལུས་པ། །
རྫོགས་ལྡན་བཞིན་སྤྱོད་སྔོན་ཚེ་མགྲིན་སྔོན་གྱིས། །
ཡོངས་སུ་བཟུང་བའི་ཤམྦྷ་ལར་གྲགས་པ། །
ལྷུན་སྟུག་ཀེ་ལ་ཤ་ཡིས་བསྐོར་བའི་དབུས། །
ཆུ་སྐྱེས་འདབ་བརྒྱད་རྣམ་པའི་ནོར་འཛིན་གྱི། །
ལྟེ་བར་སུམ་ཆ་གེ་སར་སྙིང་པོའི་ཚུལ། །
སྟོན་སྤྲིན་གསར་པའི་མདངས་འཛིན་རི་བོའི་སྤོར། །
བརྒྱ་བྱིན་ཁང་བཟང་དེ་ན་འཕོས་པ་འམ། །
ཡང་ན་འཕྲུལ་དགས་མངོན་པར་སྤྲུལ་པ་སྟེ། །
གཞན་དུ་མཐོ་རིས་མཛེས་པའི་ཆ་མཐའ་དག །
ཉེ་བར་བསགས་པ་དཔལ་ལྡན་ཀ་ལཱ་པའི། །
ཕོ་བྲང་མཆོག་དེར་ཆོས་ཀྱི་སེངྒེའི་ཁྲིར། །
418



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
རྡོ་རྗེ་འཆང་དབང་རིགས་ལྡན་སྤྲུལ་པའི་སྐུས། །
རྡོ་རྗེ་མི་ཞིག་ནཱ་དའི་སྒྲ་དབྱངས་ཀྱིས། །
རྡོ་རྗེ་ཐེག་པའི་ཆོས་ཀྱི་འཁོར་ལོས་སྒྱུར། །
གང་གི་གསང་ཆེན་ཆོས་ཀྱི་བདུད་རྩི་ལ། །
ཉེ་བར་སྤྱོད་པའི་བདུད་རྩི་ཟས་ཅན་དང་། །
མཁའ་ལ་སྤྱོད་དང་དཔའ་བོ་རྣལ་འབྱོར་མ། །
གྲུབ་པ་རིག་འཛིན་མིར་བཅས་དཔག་མེད་འགྲོས། །
བླ་མེད་ཆོས་ཀྱི་རོ་མཆོག་མྱངས་པ་ལས། །
མཆོག་ཏུ་མི་འགྱུར་བདེ་བ་ཆེན་པོ་དང་། །
རྣམ་ཀུན་མཆོག་ལྡན་སྟོང་གཟུགས་ཕྱག་རྒྱ་ཆེར། །
ངོ་མཚར་འདོད་རྒུར་སྒྱུར་བའི་ཉམས་བརྒྱ་འབར། །
ཚུལ་འདི་ཐོས་སམ་དྲན་ནམ་མཐོང་བའི་མོད། །
མཆོག་ཏུ་བདེ་བ་དམ་པའི་དགའ་སྟོན་དང་། །
ཐུན་མོང་ཐུན་མོང་མིན་པའི་དངོས་གྲུབ་ཀྱང་། །
སྐད་ཅིག་གཅིག་ཙམ་ཁོ་ནས་ཐོབ་པ་འོ། །
དེ་ཙམ་མ་ཟད་ཕོ་བྲང་དམ་པ་དེའི། །
ལྷོ་ཡི་ཕྱོགས་སུ་ཉི་མའི་དཔག་ཚད་ཅན། །
བལྟ་བས་མི་ངོམས་ཤིན་ཏུ་ཉམས་དགའི་དཔལ། །
མ་ལཱ་ཡ་ཡི་སྐྱེད་མོས་ཚལ་གྱི་དབུས། །
419



.
སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཟླ་བཟང་གིས་བསྐྲུན་ཁྲུ་ནི་བཞི་བརྒྱ་ཅན། །
རིན་ཆེན་ལྔ་ལས་གྲུབ་པའི་དུས་འཁོར་གྱི། །
སྐུ་གསུང་ཐུགས་ཀྱི་དཀྱིལ་འཁོར་གཞལ་མེད་ཁང་། །
མཐོང་བ་ཙམ་གྱིས་དངོས་གྲུབ་དམ་པ་སྟེར། །
དེ་ཡི་ཤར་དང་ནུབ་ཏུ་རིམ་པ་བཞིན། །
དབང་སྔོན་ཆུ་ཤེལ་ཞུན་མའི་མདངས་ལྡན་གྱི། །
ཉེ་བའི་ཡིད་དང་པདྨ་དཀར་པོའི་མཚོ། །
ཡན་ལག་བརྒྱད་ལྡན་སྣ་ཚོགས་ནོར་བུས་གཏམས། །
དེ་དག་ཁོར་ཡུག་ཀུན་ཏུ་པདྨ་དང་། །
ཨུཏྤལ་ཀུ་མུད་བསུང་ཞིམ་མེ་ཏོག་དང་། །
ཨ་གར་ཙནྡན་ལ་སོགས་ལྗོན་ཤིང་གི །
རྣམ་པ་མང་པོས་ཀུན་ནས་མཛེས་པར་གྱུར། །
ཁལ་ཁོལ་དག་ན་རྨ་བྱ་ངང་པ་དང་། །
ངུར་པ་ཁྲུང་ཁྲུང་ཤང་ཤང་ལ་སོགས་པའི། །
མཛེས་ལྡན་བྱ་ཚོགས་སྙན་པའི་སྒྲ་འབྱིན་སོགས། །
བཀྲིས་ཉམས་དགའི་གནས་ཀུན་མ་ཚང་མེད། །
གཞན་ཡང་ཐར་པ་མཆོག་གི་ཕོ་བྲང་དེའི། །
འཁོར་དུ་ལྷ་ཡི་བཟོ་བོས་འདུ་བྱས་པའི། །
ལྟ་ན་སྡུག་གི་གྲོང་ཁྱེར་མཛེས་པའི་དཔལ། །
420



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
ཟིལ་གྱིས་གནོན་པའི་བྱེ་བའི་གྲོང་གིས་བརྒྱན། །
དེ་མཐར་རིན་ཆེན་རི་བོ་ཚར་དུ་དངར། །
འདོད་རྒུར་འཇོ་བའི་རྐང་འཐུང་ཚལ་རབ་དཀྲིགས། །
བསམ་གཏན་པ་རྣམས་ལེ་ལོའི་གཉིད་སློང་བའི། །
བདུད་རྩི་རང་བཞིན་ཆུ་བརྒྱ་ལྷུང་ལྷུང་སྒྲོག །
ཕྱི་རོལ་པད་འདབ་བརྒྱད་པོ་རེ་རེ་ལ། །
བྲམ་ཟེ་ཐུབ་པ་མཆོག་གིས་ཉེར་གནས་པའི། །
ཡུལ་ཆེན་བཅུ་གཉིས་དེ་དག་སོ་སོར་ཡང་། །
བྱེ་བའི་གྲོང་གིས་ངེས་པར་བཅིངས་པ་འོ། །
དེ་ལྟར་ཡུལ་ཆེན་དགུ་བཅུ་རྩ་དྲུག་ལ། །
སྤྲུལ་པའི་རྒྱལ་པོ་གསེར་གྱི་ཅོད་པན་ཅན། །
རེ་རེས་རྟག་ཏུ་འཁོར་ལོས་སྒྱུར་རྒྱལ་བཞིན། །
འཇམ་པོའི་ཁྲིམས་ཀྱིས་མི་རྣམས་བདེ་བར་འཚོ། །
བྱེ་བ་དགུ་བཅུ་རྩ་དྲུག་གྲོང་རྣམས་ཀྱི། །
དཔལ་དང་འབྱོར་བའི་ཕུན་ཚོགས་ཐམས་ཅད་ཀྱང་། །
རབ་མཆོག་ལྷ་ཡི་དཔག་བསམ་ལྗོན་པ་ཆེའི། །
སྣ་ཚོགས་འབྲས་བུ་གཡུར་དུ་ཟ་བ་བཞིན། །
མཐའ་དག་ཡུལ་དེར་དབང་བའི་ས་སྐྱོང་ནི། །
གསང་བདག་ངོ་བོ་ཟླ་བཟང་ནས་བཟུང་སྟེ། །



རྡོ་
སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཆོས་རྒྱལ་རིགས་ལྡན་བྱོན་དང་འབྱོན་འགྱུར་གྱིས། །
རིམ་བཞིན་བླ་མེད་ཆོས་སྒོ་རབ་འབྱམས་འབྱེད། །
ཁྱད་པར་མ་འོངས་རིགས་ལྡན་ཉེར་ལྔ་པ། །
དྲག་པོ་ལྕགས་འཁོར་དཔུང་བཅས་ཕྱིར་འབྱོན་ཏེ། །
ཧ་ལའི་ཡིད་ཅན་ཀླ་ཀློའི་རྩ་ལག་ཀུན། །
མིང་ཙམ་མེད་པར་ཕྱེ་མར་འཐགས་ཟིན་ནས། །
སླར་ཡང་འཇིག་རྟེན་ཀུན་ཏུ་དགེ་ལེགས་ཀྱི། །
རྫོགས་ལྡན་ལང་ཚོ་གསར་དུ་བདོ་བར་འགྱུར། །
འདོད་དང་ནོར་དང་ཆོས་དང་ཐར་པ་སྟེ། །
ཕུན་ཚོགས་སྡེ་བཞི་དཔལ་ལ་རྟག་ཏུ་རོལ། །
དེ་ལྟར་སྲིད་དང་ཞི་བའི་འདོད་རྒུའི་གཏེར། །
གཅིག་ཏུ་སྤུངས་པའི་ངོ་མཚར་ཆེས་ལྷག་པའི། །
དཔལ་ལྡན་ཀ་ལཱ་པ་ཡི་གྲོང་ཁྱེར་མཆོག །
ཐོས་སམ་འོན་ཏེ་ལྟ་བར་འདོད་ན་ཀོ། །
རྟོག་གེའི་རིགས་པའི་འཁོར་ལོས་བགྲོད་པས་མིན། །
དེང་དུས་ཚན་རིག་འཕྲུལ་འཁོར་གྱིས་ཀྱང་མིན། །
རིག་སྔགས་གྲུབ་པའི་འཁོར་ལོ་ལ་བརྟེན་ནས། །
དཔལ་ལྡན་ཤམྦྷ་ལ་རུ་འཇུག་པར་ནུས། །
གཞན་ཡང་དམ་སྡོམ་ཚུལ་ཞུགས་མ་ཉམས་པར། །
༡༡



བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས།
རླབས་ཆེན་སྨོན་ལམ་བཟང་པོའི་གྲོགས་དང་བཅས། །
རིམ་གཉིས་ལམ་གྱི་རྣལ་འབྱོར་ལ་བརྟེན་ན། །
སྦས་པའི་གནས་དེ་རང་གི་མལ་ནས་མཇལ། །
བླ་མེད་རྒྱུད་རྒྱལ་དུས་ཀྱི་འཁོར་ལོ་གང་། །
གང་ནས་བྱོན་པའི་དཔལ་ལྡན་ཤམྦྷ་ལ། །
ལ་ལུང་དཔག་མེད་བརྒལ་ཏེ་བགྲོད་པ་བས། །
བས་མཐའི་གནས་སུ་རྩེ་ཅིག་སྒོམ་པས་སོ། །
ཞེས་དཔལ་ལྡན་ཤམྦྷ་ལའི་ཞིང་གི་བཀོད་པའི་ཚུལ་གསལ་བར་སྟོན་པ་སྟེ་བར་སྐབས་ཀྱི་
ངལ་གསོ་བའི་ཚིགས་སུ་བཅད་པའི་ལམ་ནས་བྲིས་པའོ། །
བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་རྒྱལ་པོ་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཐུབ་བསྟན་མཛེས་པར་བྱེད་པའི་
རྒྱུན་ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་ལས་བྱང་ཕྱོགས་དཔལ་ལྡན་ཤམྦྷ་ལའི་ཞིང་གི་ལོ་རྒྱུས་
བསྟན་པ་སྟེ་སྐབས་གཉིས་པའི་སརྒ་བདུན་པའོ།། །།



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བརྒྱད་པ་བྱང་ཕྱོགས་ཤམྦྷ་ལ་ནས་འཕགས་པའི་ཡུལ་དུ་དུས་ཀྱི་འཁོར་ལོའི་རྒྱུད་
འགྲེལ་པ་དང་བཅས་པ་སོགས་ཇི་ལྟར་བྱོན་ཚུལ་དང་། དེ་ལས་བོད་དུ་ཇི་ལྟར་བརྒྱུད་ཚུལ་
སྤྱི་ཙམ་བསྟན་པ་གཉིས་ཀྱི་དང་པོ་ནི། རྒྱ་གར་དུ་ལུགས་མང་པོ་དང་འབྲེལ་བའི་ལོ་རྒྱུས་ཐ་
དད་པ་དུ་མ་ཞིག་སྣང་བས་མཐའ་གཅིག་ཏུ་འདི་ཁོ་ནའོ་ཞེས་སྨྲ་བར་མི་ནུས་ཏེ། དེ་དག་སོ་
སོ་ལའང་འཐད་ལྡན་གྱི་ཁུངས་དང་རྒྱུ་མཚན་དུ་མ་ཡོད་པའི་ཕྱིར་དང་། དེར་མ་ཟད་ལེགས་
པར་བརྟགས་ན་སངས་རྒྱས་དང་བྱང་ཆུབ་སེམས་དཔའ་གྲུབ་པའི་དབང་ཕྱུག་རྣམས་ཀྱི་སྔོན་
གྱི་ཐུགས་བསྐྱེད་དང་སྨོན་ལམ་སྣ་ཚོགས་པའི་དབང་གིས་གདུལ་བྱ་འདུལ་བ་ལ་ཕྲིན་ལས་
ཀྱི་འཇུག་པ་བསམ་གྱིས་མི་ཁྱབ་པའི་ཕྱིར་རོ། །འོན་ཏེ་འདིར་གྲགས་ཆེ་བའི་དབང་གིས་རྭ་
འབྲོ་གཉིས་ཀྱི་གསུངས་ཚུལ་ལས། དང་པོ་རྭ་བ་རྣམས་ཀྱི་བཞེད་པ་ལྟར་ན། ཐམས་ཅད་
མཁྱེན་པ་བུ་སྟོན་ཞབས་ཀྱི་གསུང་རིན་ཆེན་གཅེས་པའི་ལྡེ་མིག་ལས་དོན་མདོར་བསྡུས་
པའི་ཚུལ་གྱིས་བཤད་ན། དེ་ཡང་དུས་ཀྱི་འཁོར་ལོའི་རྩ་འགྲེལ་རྣམས་ཐོག་མར་ཙི་ལུ་པཎྜི་
ཏས་སྤྱན་དྲངས་པར་གསུངས་ཏེ། སློབ་དཔོན་འདི་ནི་རྒྱ་གར་ཤར་ཕྱོགས་ཨོར་བི་པར་སྐུ་
འཁྲུངས། ཆུང་ངུ་ནས་རབ་ཏུ་བྱུང་ཞིང་སྡེ་སྣོད་ཐམས་ཅད་ལ་མཁས་པའི་ཟླ་མེད་པར་གྱུར།
དེས་རཏྣ་གི་རི་བི་ཧྭ་ར་དང་། བི་ཀྲ་མ་ལ་ཤཱི་ལ། ན་ལེནྡྲ་རྣམས་སུ་སྡེ་སྣོད་ཀྱི་པོད་ཐམས་
ཅད་གཟིགས་ཤིང་། ཁྱད་པར་ཏུ་རུ་ཥའི་གནོད་པ་མེད་པར་རིན་ཆེན་རི་བོའི་གཙུག་ལག་
ཁང་དུ་གསུང་རབ་ཐམས་ཅད་གཟིགས་པས། སྤྱིར་ཚེ་གཅིག་ལ་སངས་རྒྱས་པ་ལ་སྔགས་
དང་ཁྱད་པར་བྱང་ཆུབ་སེམས་དཔའི་འགྲེལ་པས་གསལ་བར་བྱས་པ་དགོས་ལ། དེ་ཤམྦྷ་
ལ་ན་ཡོད་ཟེར་བ་གཟིགས་ཤིང་ཡི་དམ་གྱི་ལྷས་ཀྱང་ལུང་བསྟན་པས། རྒྱ་མཚོར་ནོར་བུ་
ལེན་པའི་ཚོང་པ་དང་འགྲོགས་ཏེ་རྒྱ་མཚོ་ལ་བརྒལ་བའི་ཚོང་པ་རྣམས་དང་ཟླ་བ་དྲུག་གིས་
424



ཤམྦྷ་ལ་ནས་འཕགས་ཡུལ་དུ་དུས་ཀྱི་འཁོར་ལོའི་རྒྱུད་ཇི་ལྟར་བྱོན་ཚུལ།
འཛོམས་དུས་བྱས་ཏེ་ལམ་སོ་སོར་ཞུགས་སོ། །དེ་ནས་སློབ་དཔོན་རིམ་གྱིས་ཕེབས་ནས་
སྐབས་ཤིག་ན་རི་ཞིག་གི་སྟེང་དུ་འཛེགས་པ་དང༌། དེའི་རྩེར་སླེབས་པ་ན་སྐྱེས་བུ་གཟུགས་
བྱད་མཛེས་པ་ཞིག་འཕྲད་པ་དེས་ཁྱེད་གར་འགྲོ་དྲིས་པ་ལ། སློབ་དཔོན་ན་རེ། ཤམྦྷ་ལར་
བྱང་ཆུབ་སེམས་དཔའི་ཆོས་སྐོར་རྣམས་ཉན་དུ་འགྲོ་བྱས་པས། དེར་ཤིན་ཏུ་བགྲོད་དཀའ་
སྟེ་ཤེས་པ་བྱུང་ན་འདིར་ཡང་མཉན་པས་ཆོག་མོད་གསུངས་པ་དང་། འཇམ་དཔལ་གྱི་སྤྲུལ་
པ་ཡིན་པར་མཁྱེན་ནས་ཕྱག་དང་མཎྜལ་ཕུལ་ཏེ་རྗེས་སུ་བཟུང་བར་གསོལ་བ་བཏབ་པས།
དབང་རྒྱུད་འགྲེལ་མན་ངག་ཐམས་ཅད་གནང་། རྗེས་སུ་བཟུང་ནས་མེ་ཏོག་གཅིག་སྤྱི་བོར་
བཞག་སྟེ་བྱང་ཆུབ་སེམས་དཔའི་ཆོས་སྐོར་མ་ལུས་པ་ཁོང་དུ་ཆུད་པར་གྱུར་ཅིག་ཅེས་བྱིན་
གྱིས་བརླབས་པས་ཆུ་སྣོད་གཅིག་ནས་གཅིག་ཏུ་བྱོ་བ་ལྟར་བྱང་ཆུབ་སེམས་དཔའི་ཆོས་སྐོར་
མ་ལུས་པ་ཐུགས་སུ་ཆུད་དེ་ཚུར་བྱོན་པ་དང་། སྔར་གྱི་ཚོང་པ་རྣམས་དང་འཛོམས་ཏེ་རྒྱ་གར་
ཤར་ཕྱོགས་སུ་བྱོན་ནོ། །དེ་ནས་སློབ་དཔོན་ཀ་ཏ་ཀའི་རྒྱལ་པོའི་སར་བཞུགས་པས་སློབ་མ་
གསུམ་བྱུང་། དེ་རྣམས་ཀྱིས་རྒྱུད་འགྲེལ་རྣམས་གླེགས་བམ་ལ་འབྲི་བར་ཞུས་ཏེ་བྲིས། སློབ་
མ་གཅིག་ཐ་མལ་པ་བྱུང་། གཅིག་རྒྱལ་བའི་འབྱུང་གནས་སྦས་པ་ཞེས་པ་གྲུབ་པ་བརྙེས་པ་
བྱུང་། གཅིག་ཤར་ཕྱོགས་བྷངྒ་ལར་སྐུ་འཁྲུངས་པའི་པི་ཌོ་ཨཱ་ཙརྱའམ་པིཎྜ་ཨཱཙརྱ་སྟེ་སློབ་
དཔོན་བསོད་སྙོམས་པ་ཞེས་སྦྱངས་པའི་ཡོན་ཏན་བསོད་སྙོམས་ལ་གནས་ཤིང་། མཁས་པ་
ཟླ་མེད་པར་གྱུར་ཏེ་ཙི་ལུ་པའི་ཆོས་བུམ་པ་གང་བྱོར་མཁྱེན་ནས་ཉམས་བཞེས་མཛད། ནམ་
ཞིག་ན་ཡུལ་དེར་རྒྱལ་པོ་གཞན་གྱི་དམག་བྱུང་སྟེ་རྒྱུད་འགྲེལ་རྣམས་དོང་དུ་སྦས་ཏེ་བྲོས།
དམག་གྱེས་ནས་བལྟས་པས་བདེ་དགྱེས་འགྲེལ་པའི་སྨད་མ་ཚང་། འདིར་དཔའ་བོ་གཙུག་
ལག་ཕྲེང་བ་དང་ཀུན་མཁྱེན་ཆོས་ཀྱི་འབྱུང་གནས། འཇམ་མགོན་བློ་གྲོས་མཐའ་ཡས་
425



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སོགས་ཀྱིས་གང་མ་ཚང་བ་ནི་རྩ་རྒྱུད་རྩ་འགྲེལ་ཡིན་པར་བཞེད། གང་ལྟར་དེ་རྣམས་སླར་
ཡང་འབྲི་བར་ཞུས་པས། མཁའ་འགྲོ་མ་རྣམས་ཀྱིས་སྦས་པས་འབྲིར་མི་རུང་གསུངས་ནས་
མ་གནང་། དེ་ནས་པིཎྜ་ཨཱཙརྱ་དེས་བ་རེནྡར་སྐུ་འཁྲུངས་པའི་སློབ་དཔོན་དུས་ཞབས་པ་
ཆེན་པོ་ལ་གསུངས། དེ་ལ་སློབ་མའི་མཆོག་བཞི་བྱུང་སྟེ། དུས་ཞབས་པ་ཆུང་བ་དང༌།
འདུལ་བ་འབྱུང་གནས་བློ་གྲོས། སེང་གེ་རྒྱལ་མཚན། མཐའ་ཡས་རྣམས་སོ། །དེ་ལས་དུས་
ཞབས་པ་ཆུང་བ་ནི་མཉྫཧ་སྟེ་ཤར་ཕྱོགས་སུ་འཁྲུངས། མཚན་བོ་དྷི་པའམ་ན་ལེནྡྲ་པ་ཞེས་
གྲགས། དུས་ཞབས་པ་ཆུང་བ་དེས་མ་ག་དྷར་དར་ན་ཐམས་ཅད་དུ་དར་བར་འགྱུར་
དགོངས་ནས་མ་ག་དྷའི་རྒྱལ་པོ་ཤིང་སྟན་ཅན་གྱིས་བྱེད་ཅིང་། སེནྡྲ་བས་ཨོ་ཏནྟ་པུ་རིའི་
གཙུག་ལག་ཁང་འཛིན་པའི་དུས་སུ་ནལེནྡྲར་བྱོན་ནས་གཙུག་ལག་ཁང་གི་སྒོ་གོང་དུ་རྣམ་
བཅུ་དབང་ལྡན་གྱི་སྔགས་བྲིས། དེའི་འོག་ཏུ། གང་གིས་མཆོག་གི་དང་པོའི་སངས་རྒྱས་མི་
ཤེས་པ་དེས་མཚན་ཡང་དག་པར་བརྗོད་པ་མི་ཤེས་སོ། །གང་གིས་མཚན་ཡང་དག་པར་
བརྗོད་པ་མི་ཤེས་པ་དེས་རྡོ་རྗེ་འཛིན་པའི་ཡེ་ཤེས་ཀྱི་སྐུ་མི་ཤེས་སོ། །གང་གིས་རྡོ་རྗེ་འཛིན་
པའི་ཡེ་ཤེས་ཀྱི་སྐུ་མི་ཤེས་པ་དེས་སྔགས་ཀྱི་ཐེག་པ་མི་ཤེས་སོ། །གང་གིས་སྔགས་ཀྱི་ཐེག་
པ་མི་ཤེས་པ་དེ་དག་ཐམས་ཅད་ནི་འཁོར་བ་པ་སྟེ་བཅོམ་ལྡན་འདས་རྡོ་རྗེ་འཛིན་པའི་ལམ་
དང་བྲལ་བའོ། །དེ་ལྟ་བས་ན་མཆོག་གི་དང་པོའི་སངས་རྒྱས་ནི་བླ་མ་དམ་པ་རྣམས་ཀྱིས་
བསྟན་པར་བྱ་ཞིང་། ཐར་པ་དོན་དུ་གཉེར་བའི་སློབ་མ་དམ་པ་རྣམས་ཀྱིས་མཉན་པར་
བྱའོ། །ཞེས་བྲིས་པས། པཎྜི་ཏ་ལྔ་བརྒྱ་ཙམ་བཞུགས་པ་རྣམས་མ་རངས་པར་རྩད་པས་
ཐམས་ཅད་བཏུལ་ཏེ། ཁྱད་པར་མཉྫཀིརྟི་དང་ཨ་བྷི་ཡུཀྟ་དང་། པཎྜི་ཏ་རི་བོ་པ་དང་། དཱ་
བྱང་ཆུབ་སེམས་དཔའ་དང་། ཨ་བྱཱ། པཱུརྱ་ཆེན་པོ། ཁ་ཆེ་གམྦྷིར། ཤན་གུཔ། གུ་ཎ་རཀྴི་ཏ།
426



ཤམྦྷ་ལ་ནས་འཕགས་ཡུལ་དུ་དུས་ཀྱི་འཁོར་ལོའི་རྒྱུད་ཇི་ལྟར་བྱོན་ཚུལ།
ཟླ་མགོན། རྩ་མི་ལ་སོགས་པ་མཁས་པ་མང་དུ་བྱུང་ཞིང་། རྒྱལ་རིགས་དང་། རྗེ་རིགས།
ཚོང་པ་སོགས་ཀྱང་དད་ནས་དཔེ་འབྲི་ཞིང་བག་ཆགས་འཇོག་པ་སོགས་ཤིན་ཏུ་དར་རོ། །དེ་
ནས་བལ་པོ་ཡེ་རང་དུ་སྐུ་འཁྲུངས་པའི་པཎྜི་ཏ་ས་མན་ཤི་བྷ་དྲས་མཁས་པ་ལྔ་ལས་གསན་
ཅིང་། ཁྱད་པར་མཉྫཀིརྟིའི་རྗེས་སུ་འབྲང་ངོ༌། །
གཉིས་པ་འབྲོ་ལུགས་སམ་ཟླ་མགོན་གྱི་ལུགས་ལྟར་ན། ཇོ་ནང་རྗེ་བཙུན་ཆེན་པོ་
ཏཱ་ར་ནཱ་ཐའི་གསུང་དུས་ཀྱི་འཁོར་ལོའི་ཆོས་སྐོར་གྱི་བྱུང་ཁུངས་ཉེར་མཁོ་ཞེས་བྱ་བ་ལས་
གསུངས་པ་ལྟར་ཏེ། དེ་ཡང་འཕགས་པའི་ཡུལ་དུ་གཤིན་རྗེ་གཤེད་ཀྱི་རྣལ་འབྱོར་པ་ཞིག་
གི་སྲས་དུས་ཞབས་པ་ཆེན་པོར་གྲགས་པ་སྟེ། མཚན་དངོས་མསྒྲུབཛྲ་ཞེས་བྱ་བ་མདོ་
སྔགས་ཐམས་ཅད་ལ་མཁས་པའི་པཎྜི་ཏ་རྟེན་དགེ་བསྙེན། འཇམ་དཔལ་གྱི་ཞལ་གཟིགས་
པ་ཞིག་ཡིན་ལ། ཡི་དམ་གྱིས་ལུང་བསྟན་པ་ལྟར་བྱང་ཕྱོགས་སུ་གཤེགས་པས་ལམ་དུ་
རིགས་ལྡན་གྱི་སྤྲུལ་པ་དང་མཇལ། དབང་བསྐུར་ཞིང་ཟབ་མོའི་རྣལ་འབྱོར་ཟླ་བ་དྲུག་
བསྒོམས་པས་རྫུ་འཕྲུལ་ཐོབ་སྟེ་བྱང་ཤམྦྷ་ལར་བྱོན། རིགས་ལྡན་དངོས་དང་མཇལ་ཏེ་དུས་
ཀྱི་འཁོར་ལོ་སོགས་རྒྱུད་སྡེ་མང་པོ་དང་། བྱང་ཆུབ་སེམས་དཔའི་འགྲེལ་བ་སྐོར་གསུམ་
སོགས་འགའ་ཞིག་ཐུགས་ལ་བཟུང་། འགའ་ཞིག་གླེགས་བམ་སྤྱན་དྲངས་ཏེ་འཕགས་ཡུལ་
དུ་བྱོན། ཕལ་ཆེར་སྒོམ་པ་གཙོ་བོར་མཛད། མུ་སྟེགས་ཀྱི་དཔུང་ལྟ་སྟངས་ཀྱིས་གནོན་པ་
སོགས་རྫུ་འཕྲུལ་མང་དུ་བསྟན། འདི་ལ་གྲུབ་པ་ཐོབ་པའི་སློབ་མ་མང་དུ་བྱུང་བ་ལས་གཙོ་
བོ་དུས་ཞབས་པ་ཆུང་བས་ཆོས་འདི་དར་བར་མཛད་དེ་མཚན་དངོས་ནི་ཤྲཱི་བྷ་དྲ། རིགས་ནི་
རྗེ་རིགས། རྟེན་དགེ་བསྙེན། ཐེག་པ་མཐའ་དག་ལ་ཤིན་ཏུ་མཁས་པ། མངོན་ཤེས་ཐོགས་
མེད་དུ་མངའ་ཞིང་ཆུ་ལ་མི་འབྱིང་། རྩིག་པ་དང་རི་ལ་ཐོགས་མེད་དུ་བཞུད། འདིས་དཔལ་
427



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ན་ལེནྡྲར་པཎྜི་ཏ་ལྔ་བརྒྱ་དང་འབེལ་གཏམ་བྱས་པས་ཐམས་ཅད་སྨྲ་བས་ཟིལ་གྱིས་གནན་
ཏེ་ཆོས་འདིས་ས་སྟེང་ཐམས་ཅད་ཁྱབ་པར་མཛད། རྒྱལ་པོ་དང་། བློན་པོ་དང་། ཚོང་དཔོན་
ཆེན་པོ་རྣམས་ཀྱིས་ཀྱང་གླེགས་བམ་བཞེངས་པ་དང་བག་ཆགས་འཇོག་པ་བྱུང་། རྒྱ་གར་དུ་
དུས་འཁོར་མ་ཕེབས་གོང་ཕར་བཞག དེ་ཕྱིན་ཆད་དུས་འཁོར་གྱི་གྲུབ་ཐོབ་ཕྱོགས་གཅིག་
ཏུ་བཞག ཆོས་གཞན་གྱི་གྲུབ་ཐོབ་ཐམས་ཅད་ཕྱོགས་གཅིག་ཏུ་བཞག་ཀྱང་དུས་འཁོར་གྱི་
གྲུབ་ཐོབ་མང་ངོ་། །དུས་ཞབས་པ་ཆུང་བ་དེ་ཉིད་ཀྱི་སྲས་ན་ལེནྡྲ་པ་ཞེས་སམ་བོ་དྷི་བྷ་དྲ་སྟེ་
འདིས་ན་ལེནྡྲའི་གནས་བཞིའི་བདག་པོ་མཛད། ལས་བཞི་གང་སྒྲུབ་ཀྱང་རླུང་གི་རྣལ་
འབྱོར་ཁོ་ནས་གྲུབ་བོ། །དེ་ལ་སློབ་མ་མང་ཡང་གཙོ་བོ་ནི་ཁ་ཆེའི་པཎྜི་ཏ་ཟླ་བ་མགོན་པོ་ནི་
དབུགས་ཐེངས་རེ་ལ་ཤོ་ལོ་ཀ་བཅུ་དྲུག་ཙམ་རེ་ཟིན་པའི་ཤེས་རབ་མངའ། བླ་མ་བྲམ་ཟེ་
བཟང་པོའི་ཞབས་ཞེས་བྱ་བ་བསྟེན། ཁ་ཆེའི་ཡུལ་གྱི་ཆོས་ཐམས་ཅད་མཁྱེན། སླར་ཡུལ་
དབུས་སུ་བྱོན་ནས་ན་ལེནྡྲ་པ་ལ་དུས་འཁོར་སོགས་སྔགས་ཀྱི་ཟབ་དོན་དཔག་ཏུ་མེད་པ་
གསན། བསྒོམས་པས་སྲོག་རྩོལ་དང་འཛིན་པ་མཐར་ཕྱིན། སྐུ་ལ་བཤང་གཅིའི་རྒྱུ་བ་ཆད།
ཆོམ་རྐུན་ལ་སྡིགས་མཛུབ་མཛད་པས་རེངས་པ་སོགས་ནུས་པ་མངའ། བོད་དུ་ལན་གསུམ་
བྱོན། སྒྲོན་གསལ་དང་ས་སྡེ་སོགས་ཆོས་མང་དུ་གསུངས། ཁྱད་པར་དུས་ཀྱི་འཁོར་ལོ་ཤིན་
ཏུ་དར་བར་མཛད་དོ། །
དེ་ལྟར་འཕགས་པའི་ཡུལ་དུ་དུས་ཀྱི་འཁོར་ལོའི་རྒྱུད་ཇི་ལྟར་དར་བའི་རིམ་པ་
མདོ་ཙམ་སོང་ནས། འདིར་ཞར་བྱུང་དུ་བཀའ་བསྟན་གྱི་ཁྲོད་ན་དུས་ཀྱི་འཁོར་ལོའི་རྒྱུད་
དང་དེ་དག་གི་དགོངས་འགྲེལ་ཇི་ཡོད་ཀྱི་བཞུགས་བྱང་ཕྱོགས་ཙམ་ཞིག་སྨོས་ན། དང་པོ་
བཀའ་ལ། སྡེ་དགེའི་སྤར་མ་ལྟར་ན། རྒྱུད། གླེགས་བམ། ཀ༽ པའི་ནང་། དུས་ཀྱི་འཁོར་
428



ཤམྦྷ་ལ་ནས་འཕགས་ཡུལ་དུ་དུས་ཀྱི་འཁོར་ལོའི་རྒྱུད་ཇི་ལྟར་བྱོན་ཚུལ།
ལོ་རྩ་བའི་རྒྱུད་སྟོང་ཕྲག་བཅུ་གཉིས་པ་ལས་ཕྱུང་བའི་དུམ་བུ་དབང་མདོར་བསྟན་པ་ཞེས་
བྱ་བ་དང་། མཆོག་གི་དང་པོའི་སངས་རྒྱས་ལས་ཕྱུང་བའི་རྒྱུད་ཀྱི་རྒྱལ་པོ་དཔལ་དུས་ཀྱི་
འཁོར་ལོའི་བསྡུས་པའི་རྒྱུད་ལེའུ་ལྔའི་བདག་ཉིད་ཅན་དང༌། དཔལ་དུས་ཀྱི་འཁོར་ལོའི་
རྒྱུད་ཕྱི་མ་རྒྱུད་ཀྱི་སྙིང་པོ་ཞེས་བྱ་བ་དང་། དུས་ཀྱི་འཁོར་ལོའི་རྒྱུད་ཀྱི་སྙིང་པོ་ཞེས་པ་དང་།
བསྡུས་པའི་རྒྱུད་ལས་དཱ་རི་ཀ་པས་ཕྱུང་བར་གྲགས་པའི་དབང་གི་རབ་བྱེད་བཅས་སོ། །རྩ་
བའི་རྒྱུད་སྟོང་ཕྲག་བཅུ་གཉིས་པ་ཆ་ཚང་བ་དང་། དེའི་འགྲེལ་བཤད་སྟོང་ཕྲག་དྲུག་ཅུ་པ་
ཆོས་རྒྱལ་ཟླ་བ་བཟང་པོས་མཛད་པར་གྲགས་པ་དག་ནི་ཤམྦྷ་ལ་ན་ཡོད་ཀྱི། འཕགས་ཡུལ་
དུ་རེ་ཞིག་ཕེབས་ཀྱང་མི་རིང་བར་མཁའ་འགྲོ་མ་རྣམས་ཀྱིས་སྦས་པར་གསུངས་ཤིང་། གང་
ལྟར་ཀུན་གྱི་སྤྱོད་ཡུལ་དུ་མ་གྱུར་ཏོ། །གཉིས་པ་དགོངས་འགྲེལ་གྱི་སྐོར་ལ། སྡེ་སྤར།
བསྟན་འགྱུར། རྒྱུད། ཐ༽ པ་ལ། འགྲེལ་ཆེན་དྲི་མ་མེད་པའི་འོད་རིགས་ལྡན་པདྨ་དཀར་
པོའི་གསུང་། ཕྱི་འཇིག་རྟེན་གྱི་ཁམས་དང་ནང་སེམས་ཅན་གྱི་ལེའུ་གཉིས། ད༽ པ་ལ། དྲི་
མེད་འོད་ཀྱི་དབང་ལེ་དང་། སྒྲུབ་ལེ། ཡེ་ཤེས་ལེའུ་བཅས་སོ། །ན༽ པ་ལ། དཔལ་དོན་
དམ་བསྙེན་པ་ཞེས་བྱ་བ་རིགས་ལྡན་པད་དཀར་གྱི་གསུང་དཔལ་ལྡན་དྲི་མ་དང་བྲལ་བའི་
འོད་ཀྱི་རྒྱུད་ལ་འཇུག་པའི་བཤད་སྦྱར་མི་གཡོ་བའི་སྙིང་པོ་སྣང་བ་ཞེས་བྱ་བ་མཛད་བྱང་
མེད་པ། པདྨ་ཅན་ཞེས་བྱ་བའི་དཀའ་འགྲེལ་དུས་ཞབས་པ་ཆེན་པོས་མཛད་པ། དབང་
མདོར་བསྟན་པའི་འགྲེལ་བཤད་དོན་དམ་བསྡུས་པ་ཞེས་བྱ་བ་ཕྱག་རྒྱ་ཆེན་པོ་གྲུབ་པའི་
སློབ་དཔོན་དཔལ་ནཱ་རོ་པ་ཞབས་ཀྱིས་མཛད་པ། དབང་མདོར་བསྟན་པའི་མདོར་བཤད་སཱ་
དྷུ་པུ་ཏྲ་དཔལ་འཛིན་དགའ་བས་མཛད་པ་བཅས་དང་། པ༽ པ་ལ། དབང་མདོར་བསྟན་
པའི་རྒྱ་ཆེར་འགྲེལ་པ་རྣལ་འབྱོར་པ་དུས་ཀྱི་འཁོར་ལོའི་ཞབས་པས་མཛད་པ། དབང་
429



བ
སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ། །
མདོར་བསྟན་པའི་དཀའ་འགྲེལ་བློ་ཀ་སུམ་བརྒྱ་དྲུག་ཅུ་པ་མཛད་བྱང་མེད་པ། རྒྱུད་ཀྱི་རྒྱལ་
པོ་དཔལ་དུས་ཀྱི་འཁོར་ལོའི་དབང་གི་རབ་ཏུ་བྱེད་པའི་འགྲེལ་པ་རྡོ་རྗེའི་ཚིག་འབྱེད་པ་
ཞེས་བྱ་བ། སློབ་དཔོན་མཁས་པ་ཆེན་པོ་དཱ་རི་ཀ་པས་མཛད་པ། དཔལ་དུས་ཀྱི་འཁོར་
ལོའི་སྒྲུབ་ཐབས་ཡན་ལག་བཞི་པ་ཞེས་བྱ་བ་དུས་ཞབས་པས་མཛད་པ། དུས་ཀྱི་འཁོར་
ལོའི་སྒྲུབ་ཐབས་ཡན་ལག་བཅུ་གཅིག་པ་སློབ་དཔོན་དུས་འཁོར་ཞབས་ཆེན་པོས་མཛད་པ།
དཔལ་དུས་ཀྱི་འཁོར་ལོའི་སྒྲུབ་པའི་ཐབས་དང་། དཔལ་དུས་ཀྱི་འཁོར་ལོའི་དཀྱིལ་འཁོར་
གྱི་ཆོ་ག་སློབ་དཔོན་ཆེན་པོ་སཱ་དྷུ་པུ་ཏྲས་དྷརྨ་ཨཱ་ཀ་ར་ཤཱནྟིའི་དོན་དུ་མཛད་པ། དཔལ་དུས་
ཀྱི་འཁོར་ལོའི་དཀྱིལ་འཁོར་གྱི་ཆོ་ག་ཞེས་བྱ་བ་དུས་ཞབས་པ་ཆེན་པོ་སྣང་བ་དང་ལྡན་པས་
མཛད་པ། དཔལ་དུས་ཀྱི་འཁོར་ལོ་ལྷན་ཅིག་སྐྱེས་པའི་སྒྲུབ་ཐབས་སློབ་དཔོན་དུས་ཞབས་
པས་མཛད་པ། དཔལ་དུས་ཀྱི་འཁོར་ལོ་སྐད་ཅིག་གིས་བསྐྱེད་པའི་ལྷན་ཅིག་སྐྱེས་པའི་སྒྲུབ་
ཐབས་ཞེས་བྱ་བ་སློབ་དཔོན་རོལ་པའི་རྡོ་རྗེས་མཛད་པ། དཔལ་དུས་ཀྱི་འཁོར་ལོའི་སྒྲུབ་
ཐབས་རྣལ་འབྱོར་རབ་གསལ་ཞེས་བྱ་བ་དབུ་མ་པ་ཆེན་པོའི་པཎྜི་ཏ་མེ་ཏྲི་པའི་ཞལ་སྔ་ནས་
མཛད་པ་བཅས་དང་། རྫོགས་པའི་རིམ་པ་སྟོན་པར་བྱེད་པའི་བསྟན་བཅོས་ཀྱི་སྐོར་ལ།
དཔལ་དུས་ཀྱི་འཁོར་ལོའི་སྦྱོར་བ་ཡན་ལག་དྲུག་པ་ཞེས་བྱ་བ། དཔལ་ལྡན་གསང་བའི་
བདག་པོ་ས་བཅུའི་དབང་ཕྱུག་བྱང་ཆུབ་སེམས་དཔའ་ཕྱག་ན་རྡོ་རྗེས་མཛད་པ། དཔལ་དུས་
ཀྱི་འཁོར་ལོའི་སྙིང་པོའི་རྒྱན་ཞེས་བྱ་བའི་སྒྲུབ་པའི་ཐབས། ལྷོ་ཕྱོགས་རྒྱ་མཚོའི་ཡུལ་དུ་སྐུ་
འཁྲུངས་པའི་མཁས་པ་ཆེན་པོ་བྲམ་ཟེ་བསོད་སྙོམས་པས་མཛད་པ། དཔལ་དུས་ཀྱི་འཁོར་
ལོའི་མན་ངག་སློབ་དཔོན་དུས་འཁོར་ཞབས་ཆེན་པོས་མཛད་པ། སྦྱོར་བ་ཡན་ལག་དྲུག་པ་
ཞེས་བྱ་བ་གྲུབ་པ་ཐོབ་པའི་པཎྜི་ཏ་ཆེན་པོ་ཤྲཱི་ཨ་ནུ་པ་མ་རཀྵི་ཏས་མཛད་པ། སྦྱོར་བ་ཡན་
430



ཤམྦྷ་ལ་ནས་འཕགས་ཡུལ་དུ་དུས་ཀྱི་འཁོར་ལོའི་རྒྱུད་ཇི་ལྟར་བྱོན་ཚུལ།
ལག་དྲུག་པའི་རྣམ་པར་འགྲེལ་བ་པཎྜི་ཏ་ཆེན་པོ་ཉི་མ་དཔལ་ཡེ་ཤེས་ཀྱིས་མཛད་པ།
དཔལ་དུས་ཀྱི་འཁོར་ལོའི་གདམས་ངག་ཉི་མ་ཟླ་བ་བསྒྲུབ་པ་ཞེས་བྱ་བ་རིགས་གསུམ་
མགོན་པོས་པཎྜི་ཏ་བྷི་ཀུ་ནི་ལ་ལེགས་པར་གསུངས་པ། ཡེ་ཤེས་སྤྱན་སྒྲུབ་པ་ཞེས་བྱ་བ་
སློབ་དཔོན་དུས་ཞབས་པས་མཛད་པ། རྣལ་འབྱོར་གསུམ་གྱི་སྙིང་པོ་གསལ་བ་ཞེས་བྱ་བ་
བྱང་ཆུབ་སེམས་དཔའ་འཇམ་དཔལ་རྒྱལ་པོ་གྲགས་པས་མཛད་པ། སྦྱོར་བ་ཡན་ལག་དྲུག་
གི་མན་ངག་དུས་འཁོར་ཞབས་ཀྱིས་མཛད་པའི་སྙན་རྒྱུད་ཅེས་བྱ་བ། དཔལ་དུས་ཀྱི་འཁོར་
ལོའི་མན་ངག་སྦྱོར་བ་ཡན་ལག་དྲུག་གི་རྒྱུད་ཀྱི་དཀའ་འགྲེལ་སྦས་པ་མིག་འབྱེད་ཅེས་བྱ་བ་
སློབ་དཔོན་ཨ་ཝ་དྷུ་ཏི་པས་མཛད་པ། སྦྱོར་བ་ཡན་ལག་དྲུག་གི་སྦྱོར་བའི་མན་ངག་ཙི་ལུ་
པས་མཛད་པ། རྣལ་འབྱོར་ཡན་ལག་དྲུག་པ་ཞེས་བྱ་བ་དཔལ་ཤ་བ་རི་དབང་ཕྱུག་གིས་
པཎྜི་ཏ་མ་ཧཱ་བི་བྷཱུ་ཏི་ཙནྡྲ་ལ་གསུངས། སྦྱོར་བའི་ཕྲེང་བ་པཎྜི་ཏ་རྩ་མི་སངས་རྒྱས་གྲགས་
པས་མཛད་པ། ནང་གི་སྙེ་མ་ཞེས་བྱ་བ་རྒྱ་གར་ཤར་ཕྱོགས་ཛ་ག་ཏ་ལའི་པཎྜི་ཏ་བི་བྷཱུ་ཏི་
ཙནྡྲས་ཕྱོགས་གཅིག་ཏུ་མཛད་པ། སྙིང་པོ་རྡོ་རྗེའི་ཚིག་ཅེས་བྱ་བ་རི་ཁྲོད་ཞབས་ཀྱིས་པཎྜི་ཏ་
ནགས་ཀྱི་རིན་ཆེན་ལ་གནང་བ། རྡོ་རྗེ་ཐེག་པའི་དུས་ཀྱི་འཁོར་ལོའི་རྩ་བའི་ལྟུང་བ་བྱང་
ཆུབ་སེམས་དཔས་མཛད་པ། དཔལ་དུས་ཀྱི་འཁོར་ལོའི་སྡོམ་ཚིག་པཎྜི་ཏ་ཆེན་པོ་ཨ་བྷ་ཡ་
ཀ་རས་མཛད་པ། དཔལ་དུས་ཀྱི་འཁོར་ལོའི་བསྟོད་པ་རྒྱུན་ཆགས་པ་ཞེས་བྱ་བ་ཀ་ལིངྒའི་
རྒྱལ་པོའི་བླ་མ་སྡེ་སྣོད་གསུམ་བཤད་པའི་མཁས་པ་ཆེན་པོ་ལེགས་པའི་གྲགས་པས་མཛད་
པ། བརྒྱད་བརྒྱད་དྲུག་ཅུ་རྩ་བཞིའི་རྣལ་འབྱོར་མ་རྣམས་ཀྱི་གཏོར་མའི་ཆོ་ག དུས་ཀྱི་འཁོར་
ལོ་ལ་འཇུག་པ་ཞེས་བྱ་བའི་རྩིས་ཀྱི་བསྟན་བཅོས་སློབ་དཔོན་མཁས་པ་ཆེན་པོ་འཇིགས་
མེད་འབྱུང་གནས་སྦས་པས་མཛད་པ། དཔལ་དུས་ཀྱི་འཁོར་ལོའི་རྩིས་ཀྱི་མན་ངག་ཅེས་བྱ་
434



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བ། ཉི་ཟླ་འཛིན་པའི་རྩིས། གཟའ་ལྔ་སོ་སོའི་རྐང་རྩིས་ཀྱི་མན་ངག་ཅེས་བྱ་བ་རྣམས་པཎྜི་
ཏ་ཆེན་པོ་ཤཱཀྱ་ཤྲཱི་བྷ་དྲས་མཛད་པ། སྦྱོར་བ་ཡན་ལག་དྲུག་པ་ཞེས་བྱ་བ་དཔལ་ལྡན་མཆོག་
གི་དང་པོའི་སངས་རྒྱས་ལ་སོགས་པར་རྒྱུད་སྣ་ཚོགས་པ་རྣམས་ཀྱི་རྣལ་འབྱོར་མཁས་པ་
དཔེ་མེད་བསྲུང་བས་མཛད་པ། རྣལ་འབྱོར་ཡན་ལག་དྲུག་གི་བརྗེད་བྱང་ཡོན་ཏན་གྱིས་
འགེངས་པ་ཞེས་བྱ་བ་མཁས་པ་ཆེན་པོ་གནས་བརྟན་ཉི་མ་དཔལ་ཡེ་ཤེས་ཀྱིས་མཛད་པ་
བཅས་དང་། ཕ༽ པ་ལ། དབང་མདོར་བསྟན་གྱི་འགྲེལ་པ་དཔལ་དུས་ཀྱི་འཁོར་ལོ་པ་པཎྜི་
ཏ་རྣམ་པར་རྒྱལ་བ་དབང་པོས་མཛད་པ། རྡོ་རྗེ་ཚིག་གི་སྙིང་པོ་བསྡུས་པ་ཞེས་བྱ་བའི་དཀའ་
འགྲེལ་ཁ་ཆེའི་པཎ་ཆེན་ཤཱཀྱ་ཤྲཱིས་མཛད་པ། དཔལ་དུས་ཀྱི་འཁོར་ལོའི་རབ་ཏུ་གནས་པའི་
ཆོ་ག་ཞེས་བྱ་བ། དཔལ་དུས་ཀྱི་འཁོར་ལོའི་ཚོགས་འཁོར་གྱི་ཆོ་ག་ཞེས་བྱ་བ། དཔལ་དུས་
ཀྱི་འཁོར་ལོའི་སྦྱིན་སྲེག་གི་ཆོ་ག་ཞེས་བྱ་བ་རྣམས་སློབ་དཔོན་དུས་འཁོར་ཞབས་ཀྱིས་མཛད་
པ་བཅས་དང་། གཞན་ཡང་དུས་ཀྱི་འཁོར་ལོའི་རྒྱུད་དང་རྗེས་སུ་འབྲེལ་བ། འཕགས་པ་
མཚན་ཡང་དག་པར་བརྗོད་པའི་མདོར་བཤད་བདུད་རྩི་ཐིགས་པ་ཞེས་བྱ་བ་དངོས་གྲུབ་
བརྙེས་པའི་སློབ་དཔོན་པཎྜི་ཏ་ཆེན་པོ་གནས་བརྟན་ཉི་མའི་དཔལ་ཡེ་ཤེས་ཀྱིས་མཛད་པ་
དང་། འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ་བདུད་རྩི་
ཐིགས་པ་སྒྲོན་མ་གསལ་བ་ཞིབ་མོ་རྣམ་པར་འཐགས་པ་ཞེས་བྱ་བ་གྲུབ་པ་མཆོག་གི་ཡོན་
ཏན་བརྙེས་པའི་པཎྜི་ཏ་ཆེན་པོ་ཨ་ནུ་པ་མ་རཀྵི་ཏས་མཛད་པ། འཕགས་པ་འཇམ་དཔལ་གྱི་
མཚན་ཡང་དག་པར་བརྗོད་པའི་རྣམ་པར་བཤད་པ་འཇམ་དཔལ་གྱི་སྤྲུལ་པ་མིའི་དབང་པོ་
གྲགས་པས་མཛད་པ། འཕགས་པ་འཇམ་དཔལ་གྱི་མཚན་ཡང་དག་པར་བརྗོད་པའི་
འགྲེལ་པ་དྲི་མ་མེད་པའི་འོད་ཅེས་བྱ་བ་རྒྱལ་པོ་པདྨ་དཀར་པོས་མཛད་པ། འཕགས་པ་
432



ཤམྦྷ་ལ་ནས་འཕགས་ཡུལ་དུ་དུས་ཀྱི་འཁོར་ལོའི་རྒྱུད་ཇི་ལྟར་བྱོན་ཚུལ།
འཇམ་དཔལ་གྱི་མཚན་ཡང་དག་པར་བརྗོད་པའི་ཕན་ཡོན་གྱི་འགྲེལ་པ་སྔགས་ཀྱི་དོན་སྙིང་
བོ་བསྡུས་པ་མཁས་པ་ཆེན་པོ་དུས་ཞབས་པས་མཛད་པ། འཕགས་པ་འཇམ་དཔལ་གྱི་
མཚན་ཡང་དག་པར་བརྗོད་པའི་མངོན་པར་རྟོགས་པ་བྱང་ཆུབ་སེམས་དཔའ་སེམས་དཔའ་
ཆེན་པོ་ཐུགས་རྗེ་ཆེན་པོ་སྤྱན་རས་གཟིགས་ཀྱིས་མཛད་པ། མཚན་ཡང་དག་པར་བརྗོད་
པའི་འགྲེལ་པ་པཎྜི་ཏ་བི་བྷཱུ་ཏི་ཙནྡྲས་མཛད་པ་བཅས་སོ། །
གཉིས་པ་དེ་ལས་བོད་དུ་ཇི་ལྟར་བརྒྱུད་ཚུལ་སྤྱི་ཙམ་བསྟན་པ་ལ། དེ་ཡང་གངས་
ཅན་གྱི་ལྗོངས་སུ་ཐོག་མར་ལོ་ཙཱ་བ་ཐ་དད་པས་བསྒྱུར་བའི་འགྱུར་མི་གཅིག་པ་ཤིན་ཏུ་མང་
བར་བྱུང་སྟེ། དང་པོར་པཎྜི་ཏ་ཤྲཱི་བྷ་དྲ་བོ་དྷི་དང་གྱི་ཇོ་ལོ་ཙཱ་བ་ཟླ་བའི་འོད་ཟེར་གྱིས། རབ་
བྱུང་དང་པོ་མེ་མོ་ཡོས་ཀྱི་ལོ། ཕྱི་ལོ་༡༠༢༧ ལོར་རྒྱུད་འགྲེལ་བསྒྱུར་ནས་དབང་བཤད་མན་
ངག་གི་སྲོལ་གཏོད་པ་ཕྲོམ་ལོ་ཙཱ་བ་སོགས་ལས་བརྒྱུད་པ་ལ་གྱི་ཇོའི་ལུགས་དང་། རྩ་མི་
སངས་རྒྱས་གྲགས་ཀྱིས་དུས་ཞབས་པ་ལས་འགྲེལ་ཆེན་བསྒྱུར་ནས་བཤད་པ་ལ་རྩ་མི་
ལུགས་དང་། རྭ་ཆོས་རབ་ཀྱིས་བལ་པོའི་པཎྜི་ཏ་ས་མནྟ་བཱི་ལས་རྒྱུད་འགྲེལ་གསན་ནས་
བསྒྱུར་བ་ལས་རྭ་ཡེ་ཤེས་སེངྒེ་སོགས་ལ་མཆེད་པ་རྭ་བའི་ལུགས་དང་། འབྲོ་ལོ་ཙཱ་བས་ཁ་
ཆེ་ཟླ་བ་མགོན་པོ་བརྟེན་ནས་མཆོག་མི་འགྱུར་གྱི་ལེའུ་མ་གཏོགས་རྒྱུད་འགྲེལ་རྫོགས་པར་
སྒྱུར་ཏེ་དབང་བཤད་མན་ངག་དང་བཅས་པ་མནོས། ཕྱིས་པཎྜི་ཏས་མཆོག་མི་འགྱུར་ལ་
རང་འགྱུར་མཛད། འདིར་འབྲོ་ལོ་བརྒྱུད་པ་ལ་མི་དགོས་ཀྱང་འབྲོ་ལུགས་ཀྱི་སྟེང་ནས་
བཤད་པ་བྱེད་པའི་སྲོལ་ཡོད་པས་འབྲོ་ལུགས་ཞེས་གྲགས། གཞན་ཡང་ཁ་ཆེ་པཎྜི་ཏ་ཆེན་
པོ་ཤཱཀྱ་ཤིས་ཆག་དགྲ་བཅོམ་དང་། དངུལ་ཆོས་ཀྱི་བཟང་པོ། ས་སྐྱ་པཎ་ཆེན་གསུམ་ལ་
གནང་བའི་ལུགས་སྲོལ་གསུམ་དང༌། རོང་གླིང་ལོ་ཙཱ་བ་རྡོ་རྗེ་དབང་ཕྱུག སྟེང་ལོ་ཚུལ་
433



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཁྲིམས་འབྱུང་གནས། སེ་ལོ་གཞོན་ནུ་ཚུལ་ཁྲིམས་སོ་སོས་ཀྱང་རྩ་མི་དང་ཨ་བྷ་ཡ་སོགས་
ལ་ཞུས་ཏེ་སྤེལ་བ་ལས་སྔ་མས་རོང་གླིང་སོག་ཀ་ཞེས་པའི་དགོན་པ་བཏབ། ཆག་ཆོས་རྗེ་
དཔལ་གྱིས་རཱ་ཧུ་ལ་ཤྲཱི་བྷ་དྲ་དང་ཛི་ན་རཀཱི་ཏ་སོགས་ལས་དབང་བཤད་མན་ངག་ཆ་ཚང་བ་
ཞུས་པ་ཆག་ལུགས་སོགས་མདོར་ན། ཇོ་ནང་རྗེ་བཙུན་ཆེན་པོའི་གསུང་སྡོམ་ཚིག་ལྟར་ཏེ།
གྱི་ཇོ་རྨ་ལོ་འབྲོ་གཉན་མང་འོར་དང༌། །
འ་ཞ་རྭ་ལོ་ག་རོང་རྩ་མི་དང་། །
སྤོང་ཞོ་ཁེར་རྒད་ལྡིང་རི་གྲགས་མིང་བཞི། །
རོང་གླིང་སེ་ལོ་ལོ་ཆུང་བསོད་ཡེ་དང་། །
བློ་གྲོས་སྙིང་པོ་ཆག་ལོ་ཡར་ལུངས་པ། །
དེ་རྣམས་ལོ་པཎ་སྡེབས་པའི་འགྱུར་ཡིན་ཏེ། །
ཁ་ཅིག་གཞི་འགྱུར་ཁ་ཅིག་འགྱུར་བཅོས་ཡིན། །
འགོས་ལོ་ཁུག་པས་བསྒྱུར་ཞེས་འགའ་ཞིག་ཟེར། །
ཤོང་སྟོན་ཐང་སྟོན་དཔང་ལོའི་འགྱུར་རྣམས་ནི། །
པཎྜི་ཏ་ལ་མ་ཉན་རྩལ་འགྱུར་ཡིན། །
ལོ་ཙཱ་བློ་གྲོས་གཉིས་ཀྱིས་བསྒྱུར་བ་ནི། །
དུས་གསུམ་སངས་རྒྱས་ཀུན་མཁྱེན་ཆེན་པོ་ཡི། །
བཀའ་ཡིས་བསྐུལ་ཞིང་གསུང་དང་བསྟུན་པའི་ཕྱིར། །
རྩལ་འགྱུར་ཡིན་ཡང་བྱིན་རླབས་གཟི་བྱིན་ལྡན། །
འགྱུར་གསར་རྣམས་ཀྱི་ནང་ནས་འདི་ཉིད་མཆོག །
434



ཤམྦྷ་ལ་ནས་འཕགས་ཡུལ་དུ་དུས་ཀྱི་འཁོར་ལོའི་རྒྱུད་ཇི་ལྟར་བྱོན་ཚུལ།
གོ་བདེ་ཚིག་ལམ་ལེགས་ཤིང་གསལ་བ་ཡིན། །
ཞེས་གསུངས་པ་ལྟར་འགྱུར་མི་གཅིག་པ་ཉེར་བཞི་ཙམ་ཡོད་པར་གྲགས་སོ། །ཡང་མན་
ངག་གི་བཀའ་སྲོལ་ལྟར་ན། ཁ་ཆེ་ཟླ་མགོན་གྱིས་སྒོམ་པ་དཀོན་མཆོག་སྲུང་ལ་རྫོགས་པར་
གནང་། དེ་ནས་རིམ་བཞིན་སྒྲོ་སྟོན་གནམ་ལ་བརྩེགས། གྲུབ་ཆེན་གཡུ་མོ། མཁས་པ་ཀྲེ་བོ་
མགོན་པོ། ལྡུམ་ར་སྒང་པ། སྙེ་མདོ་བ་བསོད་ནམས་དཔལ། སྙེ་མདོ་བ་ཀུན་དགའ་དོན་
གྲུབ། ཆོས་རྗེ་ཀརྨ་པ་རང་བྱུང་རྡོ་རྗེ་སྟེ་སྒྲུབ་བརྒྱུད་ཀརྨ་ཀཾ་ཚང་གི་ལུགས་དང་། ཡང་གྲུབ་
ཆེན་ཡུ་མོ་ནས་སྲས་དྷརྨེ་ཤྭ་ར། ནམ་མཁའ་འོད། གྲུབ་ཐོབ་སེ་མོ་ཆེ། འཛམ་གསར། ཀུན་
མཁྱེན་ཆོས་སྐུ་འོད་ཟེར། ཀུན་མཁྱེན་འཕགས་འོད་། བུ་སྟོན་རིན་པོ་ཆེ་སྟེ་བུ་ལུགས་དང་།
ཀུན་མཁྱེན་ཆོས་སྐུ་འོད་ཟེར་ནས་ཀུན་སྤངས་ཐུགས་རྗེ་བརྩོན་འགྲུས། བྱང་སེམས་རྒྱལ་བ་
ཡེ་ཤེས། ཡོན་ཏན་རྒྱ་མཚོ། ཆོས་ཀྱི་རྗེ་ཀུན་མཁྱེན་དོལ་པོ་སངས་རྒྱས་ཏེ་ཇོ་ནང་ལུགས་
དང༌། རྩ་མི་ལོ་ཙཱ་བ། དཔལ་གྲྭ་ལོ། ཞང་རིན་པོ་ཆེ་སོགས་ཚལ་ལུགས་དང་། རྩ་མི། གྲྭ་ལོ།
ས་ཆེན་སོགས་ས་ལུགས་དང་། མཁས་པ་ཆེན་པོ་ནགས་ཀྱི་རིན་ཆེན་ལས་རྒྱལ་དབང་རྗེས་
གསན་པ་ལས་རིམ་པར་བརྒྱུད་དེ་ཀུན་མཁྱེན་པདྨ་དཀར་པོས་གསན་པ་དང་། ཁྱད་པར་
པཎ་ཆེན་བི་བྷཱུ་ཏི་ཙནྡྲས་བོད་ཀྱི་དགེ་བའི་བཤེས་གཉེན་དུ་མ་ལ་དབང་རྒྱུད་བཤད་ཁྲིད་
བཅས་གནང་ཞིང་། ལྷག་པར་ཀོ་བྲག་པ་སོགས་སློབ་མ་དམ་པ་དགུ་ལ་ཤ་ཝ་རིའི་ཉེ་བརྒྱུད་
ཀྱི་སྦྱོར་དྲུག་གནང་བ་སོགས་ལུགས་སྲོལ་ཆེས་མང་དུ་བྱོན་ནོ། །དེ་ལྟར་དུས་ཀྱི་འཁོར་ལོའི་
རྒྱུད་བཤད་མན་ངག་གི་བཀའ་སྲོལ་དང་བཅས་པ་གངས་ཅན་བོད་ཡུལ་གྱི་མཐའ་དབུས་
ཀུན་ཏུ་ཁྱབ་པར་འཕེལ་ཞིང་། དེ་དག་ལས་གྲུབ་ཆེན་ཡུ་མོའི་གསལ་སྒྲོན་རྣམ་བཞི་དང་།
སྲས་དྷརྨེ་ཤྭ་རའི་དུས་འཁོར་དཀའ་འགྲེལ། ས་སྐྱའི་དཔལ་ལྡན་བླ་མ་དམ་པའི་འགྲེལ་ཆེན།
435



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
མཁན་ཆེན་པདྨ་བཟང་པོའི་འགྲེལ་ཆེན། བྱམས་གླིང་པའི་འགྲེལ་ཆེན། ཀུན་མཁྱེན་རང་
བྱུང་རྡོ་རྗེའི་ཁམས་ལེའི་དོན་རྩིས་ཀུན་བསྡུས་པ། ནང་ལེའི་དོན་ཟབ་མོ་ནང་དོན། དབང་
ལེའི་དང་སྒྲུབ་ལེའི་དོན་མངོན་དཀྱིལ། ཡེ་ལེའི་དོན་རྣལ་འབྱོར་གསུམ་གྱི་སྙིང་པོ་གསལ་བ་
བཅས་ཀྱི་རྒྱུན་དང་། རྫོགས་པའི་རིམ་པ་ཡན་ལག་དྲུག་པའི་ཁྲིད་རྒྱུན་བར་མ་ཆོད་པས་དོན་
གྱི་བཤད་རྒྱུན་ཀྱང་ད་ལྟའི་བར་དུ་བཞུགས་པ་ཡིན་ལ། ཁྱད་པར་ཇོ་ནང་ཀུན་མཁྱེན་ཆེན་པོ་
དོལ་པོ་སངས་རྒྱས་ཀྱི་གསུང་སྒྲུབ་ཐབས་དཔག་བསམ་ལྗོན་ཤིང་། དཀྱིལ་མཆོག་ཡེ་ཤེས་
རྒྱ་མཚོ། དུས་འཁོར་གྱི་ས་བཅད་སོགས་དུས་འཁོར་ཆ་ལག་བཅོ་བརྒྱད་དང་། ཇོ་ནང་
ཕྱོགས་ལས་རྣམ་རྒྱལ་གྱི་དུས་འཁོར་རྒྱུད་འགྲེལ། རྗེ་བཙུན་ཆེན་པོ་ཏཱ་ར་ནཱ་ཐའི་གསུང་སྒྲུབ་
ཐབས་རྒྱས་པ་དཔག་བསམ་ལྗོན་ཤིང་ལ་འཇུག་པ་དང་། དཀྱིལ་ཆོག་ཡེ་ཤེས་རྒྱ་མཚོའི་
ངག་དོན། དེ་དག་གི་རྣམ་བཤད་ཆེན་མོ་དངོས་གྲུབ་ཉེར་འཚོ་དང་བདུད་རྩིའི་རྒྱ་མཚོ། ཟབ་
ལམ་རྡོ་རྗེ་རྣལ་འབྱོར་གྱི་ཁྲིད་ཡིག་མཐོང་བ་དོན་ལྡན་དང༌། རྡོ་རྗེ་རྣལ་འབྱོར་གྱི་ལྷན་
ཐབས་འོད་བརྒྱ་འབར་བ་སོགས་དུས་ཀྱི་འཁོར་ལོའི་བསྐྱེད་རྫོགས་ཀྱི་ཆོས་སྐོར་ཉི་ཤུ་རྩ་
གཅིག་བཞུགས་པ་དང་། ཕྱིས་སུ་སྙིགས་མའི་དུས་ཀྱི་མཐར་ཀུན་མཁྱེན་ཇོ་ནང་པ་ཆེན་པོའི་
ངེས་དོན་སྒྲུབ་བརྒྱུད་ཀྱི་བསྟན་པའི་གསལ་བྱེད་ཆེན་པོ་འབའ་མདའ་ཐུབ་བསྟན་དགེ་
ལེགས་རྒྱ་མཚོའི་༼༡༨༤ ༌ ་༌༌༡༩༠༤ ༽གསུང་དཔལ་དུས་ཀྱི་འཁོར་ལོའི་བསྐྱེད་རིམ་རྒྱས་པ་
གཞི་ལམ་འབྲས་བུ་ཁྱད་པར་ཅན་སྦྱར་ནས་སྒོམ་ཚུལ་དངོས་གྲུབ་བདུད་རྩིའི་བུམ་བཟང་
དང༌། དུས་ཀྱི་འཁོར་ལོ་ལྷ་དགུ་སྒྲུབ་ཐབས་ཀྱི་ཁྲིད་ཡིག དཔལ་དུས་ཀྱི་འཁོར་ལོའི་རྫོགས་
རིམ་སྦྱོར་བ་ཡན་ལག་དྲུག་གི་སྤྱི་དོན་ལེགས་པར་བཤད་པ་རྡོ་རྗེ་བདུད་རྩིའི་ཆུ་གཏེར་དང་།
སྦྱོར་བ་ཡན་ལག་དྲུག་གི་བདག་ཉིད་ཟབ་ལམ་རྡོ་རྗེའི་རྣལ་འབྱོར་གྱི་སྔོན་འགྲོའི་ཆོས་སྒོམ་
436



ཤམྦྷ་ལ་ནས་འཕགས་ཡུལ་དུ་དུས་ཀྱི་འཁོར་ལོའི་རྒྱུད་ཇི་ལྟར་བྱོན་ཚུལ།
པའི་རྣམ་པར་ངེས་པ་རབ་གསལ་སྒྲོན་མེ། དཔལ་དུས་ཀྱི་འཁོར་ལོའི་རྫོགས་རིམ་སྦྱོར་བ་
ཡན་ལག་དྲུག་གི་སྒོམ་རིམ་གྲུབ་པའི་ལམ་བཟང་སྐུ་བཞིའི་རྒྱལ་སར་བསྒྲོད་པའི་ཤིང་རྟ་
སོགས་མང་དུ་བཞུགས་པ་དང་། དེ་བཞིན་དུ་མཁས་ཤིང་གྲུབ་པའི་དབང་ཕྱུག་འཛམ་ཐང་
མཁན་པོ་ངག་དབང་བློ་གྲོས་གྲགས་པའམ་མ་ཏི་ཀིརྟིའི༼༡༩༢་་༡༩༧༥༽གསུང་དུས་
འཁོར་ལྷན་སྐྱེས་ཁྲིད་ཡིག་དང༌། དུས་འཁོར་སྔགས་ཀྱི་གཞན་སྟོང་། དུས་འཁོར་སྦྱོར་དྲུག་
སྤྱི་དོན་སོགས་མདོར་ན་ཇོ་ནང་ཀུན་མཁྱེན་ཆེན་པོ་ཡབ་སྲས་བརྒྱུད་འཛིན་རིམ་པར་བྱོན་པ་
རྣམས་ཀྱི་གསུང་རྒྱུད་འགྲེལ་དང་བསྐྱེད་རྫོགས་ཀྱི་བསྟན་བཅོས་འབྱམས་སུ་བཀླས་པར་
བཞུགས་པ་དང་། དེ་བཞིན་དུ་ཐམས་ཅད་མཁྱེན་པ་བུ་སྟོན་ཞབས་ཀྱི་གསུང་མཆན་འགྲེལ་
དང་། བཤད་ཐབས་རིན་ཆེན་གཅེས་པའི་ལྡེ་མིག་དང་། ངེས་དོན་སྙེ་མ། བཤད་སྦྱར་ཟབ་
དོན་སྙིང་པོ་སྣང་བའི་འོད་ཟེར། ས་བཅད་དྲི་མེད་འོད་རྒྱན་སོགས་མང་དུ་མཆིས་པའི་
བཤད་རྒྱུན་ཞྭ་ལུའི་ལུགས་ད་ལྟའི་བར་མ་ཆད་པར་བཞུགས། བུ་སྟོན་སློབ་མ་གོང་གསུམ་
པ་བདེ་ཆེན་ཆོས་ཀྱི་དཔལ་བ་ལ་རྗེ་རིན་པོ་ཆེས་གསན་ཏེ་བཤད་རྒྱུན་སྤེལ་བ་ལས་སྡེ་སྣོད་
འཛིན་པ་མཐའ་ཡས་པ་འདུས་ཤིང་འགྲེལ་ཆེན་མཛད་པའང་མང་དུ་བྱོན་པ་ལས། མཁས་
གྲུབ་རྗེའི་འགྲེལ་ཆེན་དེ་ཁོ་ཉིད་སྣང་བར་བྱེད་པ་ཞེས་བྱ་བ་དང་། དེའི་གཤམ་དུ་ཞང་ཞུང་
པ་ཆོས་དབང་གྲགས་པས་མཐུད་པ་ལས་འཆད་ཉན་གྱི་རྒྱུན་ད་ལྟའང་བཞུགས། ཡང་ཀུན་
མཁྱེན་པད་དཀར་གྱི་གསུང་གསང་བ་ཐམས་ཅད་བཤད་པའི་མཛོད་ཅེས་བྱ་བ་དང་། ཕྱིས་
སུ་འཇམ་མགོན་མི་ཕམ་གྱི་གསུང་དུས་འཁོར་འགྲེལ་ཆེན་རྡོ་རྗེ་ཉི་མའི་སྣང་བ་སོགས་འདི་
རྣམས་ནི་མཚོན་པ་ཙམ་དུ་ཟད་ཀྱི། གངས་ཅན་གྱི་ལྗོངས་སུ་རིས་མེད་མཁས་གྲུབ་དཔག་ཏུ་
མེད་པའི་གསུང་དཔལ་དུས་ཀྱི་འཁོར་ལོའི་ཆོས་སྐོར་མཐའ་དག་ནི་སྨོས་ཀྱིས་མི་ལངས་
437



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སོ། །དེ་ཡང་གོང་དུ་བཤད་པ་བཞིན་ལོ་པཎ་རྣམས་ཀྱི་འགྱུར་མི་འདྲ་བ་དུ་མ་ཞིག་བྱུང་བ་
དང༌། དེ་དག་ལས་བཤད་བཀའ་དབང་བཀའ་མན་ངག་གི་བཀའ་སྲོལ་ཡང་ཆེས་མང་དུ་
བྱོན་པ་རྣམས་ཀྱི་རྒྱུན་ཅི་རིགས་ཤིག་ནི་ད་ལྟའང་བཞུགས་མོད། མང་པོ་ཞིག་ནི་རིང་དུ་མ་
དར་བར་མངོན་ལ། དེ་དག་ཐམས་ཅད་ཀྱི་ནང་ནས་དཔལ་དུས་ཀྱི་འཁོར་ལོ་ལ་རྭ་འབྲོའི་
ལུགས་གཉིས་པོར་བཀའ་བབ་ཅིང་། ད་ལྟའི་བར་དུ་ཕྲིན་ལས་ཀྱི་སྒོ་ཟླ་མེད་པར་གྱུར་པ་
ཡིན་ལ། དེ་ལས་རྭ་བའི་ལུགས་འཛིན་པ་ལ་རྒྱུད་བཤད་ཤིན་ཏུ་དར་ཞིང་ཕྲིན་ལས་ཆེ་ལ།
འབྲོ་ལུགས་པ་རྣམས་ལ་གྲུབ་པ་བརྙེས་པ་ཆེས་མང་དུ་བྱུང་བ་ཡིན་པས། རྭ་བ་ལ་བཤད་
པའི་བཀའ་བབས། འབྲོ་བ་ལ་སྒྲུབ་པའི་བཀའ་བབས་ཞེས་ཡོངས་སུ་གྲགས་ཤིང་། དེ་ཡང་
གཙོ་ཆེ་བའི་དབང་གིས་དེ་ལྟར་གྲགས་པ་ཡིན་གྱི། ཕྱོགས་རེ་བ་ཁོ་ན་མ་ཡིན་ཏེ། རྭ་བ་
རྣམས་ལའང་གྲུབ་བརྙེས་མང་དུ་བྱོན་པ་དང་། འབྲོ་ལུགས་པ་རྣམས་ལས་ཇོ་ནང་ཀུན་
མཁྱེན་ཆེན་པོས་བཤད་པའི་རྒྱུན་སྤེལ་བས་རང་འདྲའི་སློབ་མ་བཅུ་བཞི་བྱོན་པ་སོགས་དེ་
རྣམས་ཀྱི་རྒྱུན་ལས་ཡོངས་སུ་གྲགས་པའི་མཁས་པ་མང་དུ་བྱུང་ངོ༌། །
བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་རྒྱལ་པོ་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཐུབ་བསྟན་མཛེས་པར་བྱེད་པའི་
རྒྱན་ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་ལས་བྱང་ཕྱོགས་ཤམྦྷ་ལ་ནས་འཕགས་པའི་ཡུལ་དུ་
དུས་ཀྱི་འཁོར་ལོའི་རྒྱུད་འགྲེལ་པ་དང་བཅས་པ་སོགས་ཇི་ལྟར་བྱོན་ཚུལ་དང་། དེ་ལས་
བོད་དུ་ཇི་ལྟར་བརྒྱུད་ཚུལ་སྤྱི་ཙམ་བསྟན་པ་སྟེ་སྐབས་གཉིས་པའི་སརྒ་བརྒྱད་པའོ།། །།
438



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར།
དགུ་པ་དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་
མ་བརྒྱུད་རིམ་གྱི་རྣམ་ཐར་དང༌། ཆོས་བརྒྱུད་འདི་ཉིད་མདོ་ཁམས་སྨད་ཀྱི་ཕྱོགས་སུ་ཇི་ལྟར་
དར་ཚུལ་མདོ་ཙམ་སྨོས་པ་ལས། དང་པོ་ནི། དེ་ཡང་སྔར་ཇི་སྐད་བཤད་པ་ལྟར་ཁ་ཆེའི་པཎྜི་
ཏ་ཆེན་པོ་ཟླ་བ་མགོན་པོ་བོད་དུ་བྱོན་ཏེ་ཁ་རག་གཉོས་ལ་བབས། འགྲེལ་ཆེན་དྲི་མ་མེད་
པའི་འོད་སྒྱུར་བ་ལ་གསེར་སྲང་བརྒྱ་རྫོང་བར་ཆད་པ་ལ་མ་བརྫངས་པས་པཎྜི་ཏ་ཐུགས་མ་
རངས་ནས་འགྲེལ་པ་ཕྱེད་ལས་མ་བསྒྱུར། འགྱུར་བྱེད་འཕྲོ་བསྣམས་ནས་འཕན་ཡུལ་གྲབ་
ཏུ་བྱོན། ཞང་སྟོན་ཆུང་བས་བླ་མར་བཀུར། འབྲོ་ལོ་ཙཱ་བ་ཤེས་རབ་གྲགས་ཀྱིས་པཎྜི་ཏའི་
ལོ་ཙཱ་མཛད་ནས་རྒྱུད་འགྲེལ་ཡོངས་སུ་རྫོགས་པར་བསྒྱུར། དེའི་ཚེ་གཉོས་ཀྱིས་ཞང་སྟོན་
ལ། ཁྱོད་ཀྱིས་ངའི་བླ་མ་འཕྲོགས་པ་ཡིན་པས་སྦྲ་གསེབ་ཏུ་ཡུངས་ཀར་གཙང་ངེ་བ་ཞིག་
བྱའི་ཟེར་བ་ལ། ཞང་སྟོན་གྱིས། ཁྲོ་བོ་བརྒྱ་ཡིས་བསྡིགས་ཀྱང་མི་འཇིགས། ལྷ་མོ་བརྒྱ་
ཡིས་མཛུམ་བསྟན་ཀྱང་མི་ཆགས་པ་ཡིན་གསུངས་ནས་པཎྜི་ཏ་ལ་ཞབས་ཏོག་མཛད། དེ་
མང་པཎྜི་ཏ་འདི་ཉིད་མན་ངག་ལ་ཤིན་ཏུ་བཀའ་དོག་སྟེ། སློབ་ཚོགས་ཕལ་ཆེར་ལ་སོར་
སློང་ཙམ་ལས་མ་གནང་། འོན་ཏེ་རྒྱུད་ལུང་མན་ངག་དང་བཅས་པ་ཡོངས་སུ་རྫོགས་པ་ནི་
གངས་ཅན་གྱི་སྲས་གཅིག་ལྷ་རྗེ་སྒོམ་པ་དཀོན་མཆོག་བསྲུང་བ་ལ་གནང་། འདི་ནི་འཁྲུངས་
ཡུལ་འཕན་ཡུལ་གྲབ། མཚན་དཀོན་མཆོག་བསྲུང་། རྟེན་དགེ་བསྙེན་སྔགས་པ་ཚངས་སྤྱོད།
སྨན་དཔྱད། མངོན་པ། ས་སྡེ་སོགས་ལ་ཤིན་ཏུ་མཁས། ཡོ་བྱད་ཐམས་ཅད་དྲིལ་བས་
གསེར་སྲང་དྲུག་བྱུང་བ་དེ་དང་དར་ཡུག་སྐེ་ལ་བཏགས་ཏེ་པཎ་ཆེན་ལ་ལུས་ཕུལ་ནས་ཞབས་
ཏོག་མཛད། ཇི་ལྟར་གསུངས་པ་བཞིན་བསྒྲུབས་པས་དབང་རྒྱུད་བཤད་མཐའ་དག་ཐོབ་སྟེ་
བསྒོམས་པས་ཉམས་རྟོགས་བསམ་གྱིས་མི་ཁྱབ་པ་འཁྲུངས། བྲན་ཀ་དང་། འོ་དེ་གུང་རྒྱལ་
439



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སོགས་དམ་ལ་བཏགས། གཞན་སེམས་ཤེས་པ་སོགས་ཡོན་ཏན་དཔག་ཏུ་མེད་དོ། །དེ་ལ་
བླ་མ་སྒྲོ་སྟོན་གྱིས་ཞུས། དེ་ནི་རུས་སྒྲོ། འཁྲུངས་ཡུལ་འཕན་ཡུལ་སྤྲས་པ། བཞུགས་གནས་
སྣོར་བཟང་། རྟེན་སྔགས་པ་དཀར་པོ། མཚན་དངོས་གནམ་ལ་བརྩེགས། ཆོས་མངོན་པ་
དང་། ས་སྡེ། དབུ་མ་རིགས་ཚོགས་དྲུག གསང་འདུས་སྒྲོན་གསལ། ཡོ་ག སྨན་དཔྱད་
སོགས་ལ་མཁས་པ་ཞིག་ཡིན། དེས་པཎ་ཆེན་ཟླ་མགོན་ལ་གསེར་སྲང་བཅུ་གཉིས་དང་རྟ་
ནག་པོ་ཞིག་ཕུལ་ཏེ་དུས་ཀྱི་འཁོར་ལོའི་དབང་དང་རྒྱུད་བཤད་མཁས་པར་གསན། སྦྱོར་
དྲུག་གི་མན་ངག་ནི་སོར་སློང་མ་གཏོགས་མ་གནང་། དེ་དུས་བླ་མ་དཀོན་མཆོག་བསྲུང་ལ་
ཞུས་ཀྱང་མ་གནང་། པཎྜི་ཏ་རྒྱ་གར་དུ་གཤེགས་པ་དང་ཤུལ་དུ་ལོ་གསུམ། ཡེར་པར་ལོ་
གསུམ་སྟེ་དྲུག་ལ་གཞུང་མན་ངག་མ་ལུས་པ་གནང་། ཕྱིས་པཎྜི་ཏ་བོད་དུ་བྱོན་པའི་ཚེ་སློབ་
མ་ཐམས་ཅད་ན་རེ། སྒོམ་པ་དཀོན་མཆོག་བསྲུང་གིས་སྒྲོ་སྟོན་ལ་གདམས་ངག་མ་ལུས་པ་
བྱིན་ནོ་ཞེས་ཞུས། དེ་ནས་པཎྜི་ཏས་སྒྲོ་སྟོན་ལ་འདི་སྐད་དུ། ད་ནི་ཁོ་བོས་ཁྱོད་ལ་མན་ངག་
མ་ལུས་པ་སྦྱིན་པར་བྱའོ་གསུངས་པ་ན། སྒྲོ་སྟོན་གྱིས་དེའི་ལན་དུ། གཞོན་པའི་དུས་སུ་
གནང་དུ་མ་འདོད། ད་རྒས་པས་མི་ཞུ་སྨྲས་པས། པཎ་ཆེན་གྱིས་ཁྱོད་དཀོན་མཆོག་བསྲུང་
གི་མན་ངག་གིས་ངོམས་འདུག་སྟེ། དེ་ང་ལས་མ་བྱུང་ན་སུ་ལས་བྱུང་གསུངས་ནས་ཕྱག་
ཕབ། དེ་མད་ལགས། བླ་མ་ཆེན་པོའི་བཀྲིན་ལགས་ཞུས་པས། འོ་ན་གང་དང་གང་བྱིན་
གསུངས་པ་ལ། འདི་རྣམས་བྱིན་ཞེས་བསྙད་པས། དེ་རྣམས་ལས་ལྷག་པ་ང་ལའང་མེད།
ཐམས་ཅད་ཚང་འདུག་པས་སུ་ལའང་མ་སྟེར། སྟེར་རེ་མནའ་སྐྱོལ་གསུངས་ནས་མགུལ་ལ་
ཕྲེང་བ་བཅུག་པ་དང་། བླ་མ་ཁྱེད་ཀྱིས་ནི་མ་གནང་། བླ་མ་དཀོན་མཆོག་བསྲུང་ལ་ཞུས་པ་
ལགས་མོད་ཞུས་པས། ངན་པ་འདི་གསུངས་ནས་དབུ་ལ་བྱེ་མ་བརྒྱབ་སྟེ། ད་ཆུད་མ་གསན་
440



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར།
གསུངས་པ་ལ། དེ་གསུངས་མི་འཚལ། ཆུད་ཅི་ལ་གསོན་ཞེས་ཞུས་སོ། །དེ་ལྟར་སྦྱོར་དྲུག་
གི་མན་ངག་ནི་ལྷ་རྗེ་སྒོམ་པ་ལ་ཞུས་ཞིང་། པཎ་ཆེན་ཉིད་ལས་ཀྱང་བཀའ་ཡི་གནང་བ་ཐོབ་
སྟེ་ཚུལ་བཞིན་བསྒོམས་པས་ཉམས་རྟོགས་མཐར་ཕྱིན་པ་བརྙེས། ཡི་དམ་གྱི་ལྷ་མང་པོའི་
ཞལ་གཟིགས། མངོན་ཤེས་ཐོགས་མེད་དུ་མངའ། བཞེད་དོན་ཐམས་ཅད་མཁའ་འགྲོ་ལ་
བཀའ་བསྒོས་པ་ཙམ་གྱིས་འགྲུབ་བོ། །དེ་ལ་གྲུབ་པའི་དབང་ཕྱུག་ཆེན་པོ་ཡུ་མོ་མི་བསྐྱོད་རྡོ་
རྗེས་གསན་ཏེ། དེ་ཉིད་གངས་ཏི་སེ་དང་ཉེ་བའི་སར་རྔམ་གྱི་གདུང་རུས་སུ་སྐུ་འཁྲུངས།
རབ་ཏུ་བྱུང་བའི་མཚན་ལ་དད་པ་རྒྱལ་པོ་དང༌། གསང་མཚན་དུ་མི་བསྐྱོད་རྡོ་རྗེ་ཞེས་བྱ།
དབུས་གཙང་དུ་ཕེབས་ཏེ་བླ་མ་མང་དུ་བསྟེན་ནས་དབུ་ཚད་སོགས་གསན། ཁྱད་པར་སོག་
འདུལ་འཛིན་ཚུལ་ཁྲིམས་བླ་མའི་ཐུགས་ཟིན་གྱི་སློབ་མར་གྱུར་ཏེ་མདོ་རྩ་དང་སྤྱོད་ཕྱོགས་
རྣམས་ཀྱང་གསན། ཕྱིས་གསང་སྔགས་ལ་མོས་ནས་དགྱེས་རྡོར་སོགས་སྔགས་རྒྱུད་ཅི་
རིགས་གསན་བསམ་མཛད། རྡོ་རྗེ་སྙིང་འགྲེལ་གྱི་མཚན་གསན་པ་ཙམ་གྱིས་ཀྱང་དགའ་བ་
དཔག་ཏུ་མེད་པ་སྐྱེས་ཏེ་བླ་མ་སྒྲོ་སྟོན་ལོ་ལྔའི་བར་དུ་ཚུལ་བཞིན་བསྟེན་ནས་མཚན་བརྗོད་
མན་ངག་གི་བཤད་པ། སྒྲོན་གསལ། ཁྱད་པར་དུས་ཀྱི་འཁོར་ལོའི་བདག་པོ་དང་། བདག་
པོ་ཆེན་པོའི་དབང་དང་བཅས་པ། རྒྱུད་འགྲེལ་མན་ངག་གི་བཀའ་མཐའ་དག་སྟེ་མདོར་ན་
བླ་མ་ལ་མངའ་བའི་རྒྱུད་ལུང་མན་ངག་གི་ཡོན་ཏན་མ་ལུས་པ་བུམ་པ་གང་བྱོའི་ཚུལ་དུ་
གསན་བསམ་མཛད་དེ་བསྟན་བཅོས་ཀྱང་མང་དུ་མཛད། སྔགས་ཀྱི་གཞན་སྟོང་གི་ལྟ་བ་
ཐུགས་རྒྱུད་དུ་འཁྲུངས། ཕྱིས་སུ་འུ་ཡུག་ཏུ་བྱོན་ནས་སྒྲུབ་པ་ལ་རྩེ་གཅིག་ཏུ་གཞོལ་བས་
ཉམས་དང་རྟོགས་པའི་ཡོན་ཏན་མ་ལུས་པ་མཐར་ཕྱིན་ཏེ་གྲུབ་པའི་དབང་ཕྱུག་ཆེན་པོའི་གོ་
འཕང་བརྙེས་ཤིང་ཐོགས་པ་མེད་པའི་མངོན་པར་ཤེས་པ་དང་། ཡུལ་སྣ་ཚོགས་སུ་སྐྱ་ཀ་དང་
441



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བྱ་རོག་སོགས་སྤྲུལ་སྒྱུར་དུ་མ་མཛད་པས་གྲུབ་ཐོབ་ཀྱི་སྙན་གྲགས་ས་སྟེང་མ་ལུས་པར་
ཁྱབ་པར་གྱུར་ཏོ། །
དེས་དེ་ཉིད་ཀྱི་སྲས་དྷརྨེ་ཤྭ་རའམ་ཆོས་ཀྱི་དབང་ཕྱུག་སྟེ། སྐུ་ཆུང་ངུ་དུས་ནས་ཀྱང་
མཁྱེན་རབ་ཀྱི་རྩལ་ཤིན་ཏུ་ཆེ་ཞིང་། དགུང་གྲངས་བཅུ་གཉིས་པའི་སྐབས་སུ་དབང་མདོར་
བསྟན་གྱི་རྒྱུད་ཐུགས་ཐོག་ནས་བཤད་པ་མཛད། དགུང་ལོ་བཅུ་དྲུག་ཀྱི་སྐབས་རྒྱུད་འགྲེལ་
ཆེན་མོ་ཐུགས་ནས་གསུངས། གྲུབ་ཆེན་ལ་མངའ་བའི་གཞུང་གདམས་ངག་ཐམས་ཅད་
དགུང་ལོ་ཉི་ཤུ་ཚུན་ལ་ཐུགས་སུ་ཆུད། གཞན་ཡང་མཁས་པ་མང་དུ་བསྟེན་པས་དབུ་ཚད་
གཉིས་དང་། གསང་འདུས། དུས་འཁོར་སོགས་མདོ་སྔགས་ཀྱི་ཆོས་ལ་མི་མཁྱེན་པ་གཅིག་
ཀྱང་མེད་པས་ས་ཆེན་ཀུན་དགའ་སྙིང་པོ་དང་། དཔྱལ་ལོ་ཀུན་དགའ་རྡོ་རྗེ། རྔོག་ཞེ་སྡང་རྡོ་
རྗེ་སོགས་དང་ཆོས་ཀྱི་འབེལ་གཏམ་མཛད་པས། དེ་དག་ཐམས་ཅད་ཀྱང་ཐུགས་ཤིན་ཏུ་
དགྱེས་ཏེ་འཇམ་དབྱངས་ཀྱི་སྤྲུལ་པ་ཡིན་པར་བསྔགས་སོ། །དེའི་བུ་ཆེན་མཁས་དབང་ནམ་
མཁའ་འོད་ཟེར་ནི། འཁྲུངས་ཡུལ་དང་བཞུགས་གནས་ཁང་གསར་ཡིན། རྟེན་དགེ་བསྙེན།
དབུ་ཚད་དང་། ཕར་ཕྱིན། མངོན་པ། ས་སྡེ། སེམས་འགྲེལ་སྐོར་གསུམ། གསང་འདུས་
འཕགས་སྐོར་སོགས་ལ་ཤིན་ཏུ་མཁས། རྡོ་རྗེ་ཕག་མོ་དང་དབྱངས་ཅན་མས་ཞལ་གཟིགས་
ཤིང་། འོད་ཟེར་ཕྲེང་བ་སོགས་བསྟན་བཅོས་ཀྱང་མང་དུ་མཛད་དོ། །སྲས་མཆོག་དྷརྨེ་ཤྭ་ར་
ལ་སྲས་ལྕམ་སྲིང་གསུམ་བྱོན་པ་ལས། འགྲོ་དོན་ཅན་གཉིས་ཏེ། ལྕམ་ལྷ་རྗེ་ཇོ་འབུམ་དང་
དེ་ཉིད་ཀྱི་མིང་པོ་གྲུབ་ཐོབ་སེ་མོ་ཆེ་བ་ནམ་མཁའ་རྒྱལ་མཚན་ཡིན་ལ། དེ་དག་ལས་ལྕམ་
ལྷ་རྗེ་ཇོ་འབུམ་ནི། རྒྱལ་པོ་ཨིནྡྲ་བྷོ་དྷིའི་ལྕམ་ལཀྵ་ཀ་རའི་སྤྲུལ་པ་ཡིན་པར་གྲགས་ཤིང་།
མཁྱེན་པ་ཆེ་བས་དུས་ཀྱི་འཁོར་ལོའི་རྒྱུད་འགྲེལ་ཡོངས་རྫོགས་ཐུགས་ལ་བཞུགས། གཞོན་
442



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར།
ནུའི་དུས་ན་མཛད་སྤྱོད་ངེས་མེད་གཅིག་ཡོད་ལ། དར་ལ་བབ་པའི་ཚེ་ཡུམ་གྱིས་བསྐུལ་བ་
ལྟར་གཤིན་རྗེ་གཤེད་ཕྱག་རྒྱ་གཟིལ་གནོན་བསྒྲུབས་པས་ཞལ་གཟིགས། ཚེ་བདག་དང་ལྷ་
ཆེན་དཔལ་འབར་བྲན་དུ་འཁོལ། དྲག་སྔགས་ཀྱི་ནུས་པ་ལ་ཐོགས་པ་མི་མངའ། དགུང་ལོ་
སོ་དྲུག་པ་ལ་བསྙུན་གཞི་དྲག་པོ་ཞིག་བྱུང་བ་དེས་ཐུགས་རྒྱུད་བསྐུལ་ཏེ། གནས་ལུགས་མ་
རྟོགས་ན་ཅིས་ཀྱང་དགོས་པ་མེད་པར་མཁྱེན་ནས་ཡབ་ལ་གསན་པའི་སྦྱོར་བ་ཡན་ལག་
དྲུག་བསྒོམས་པས་ཞག་གཅིག་ལ་རྟགས་བཅུ་རྫོགས། བདུན་ལ་རླུང་དབུ་མར་ཚུད། གྲུབ་
ཐོབ་ཆེན་མོར་གྱུར་ཏེ་དབེན་པར་ཟླ་ཕྱེད་ཙམ། ཟླ་རེ་ཙམ་ཟས་ཡེ་མ་གསོལ་ཀྱང་ཉམས་
སྟོབས་ཆེས་བཟང་བ་དང་། སྲིན་པོ་རིའི་བྲག་སྐྱིབས་མིས་མི་ཐར་བ་རྣམས་སུ་འགྲོ་འོང་
མཛད་ཅིང་བསྒོམས། ནད་ཡམས་ལ་བདེན་སྟོབས་བརྗོད་པ་ཙམ་གྱིས་ཆད་པ་དང་། ནད་པ་
ལ་ཕྱག་གིས་རེག་པ་ཙམ་གྱིས་ནད་ལས་གྲོལ་བ་སོགས་རྟགས་མངོན་གྱུར་དུ་མངའོ། །དེའི་
མིང་པོ་གྲུབ་ཐོབ་སེ་མོ་ཆེ་བ་ནམ་མཁའ་རྒྱལ་མཚན་ནི། དང་པོ་སྤྱན་རབ་རིབ། སྙན་མི་
གསལ་ཞིང་། ལྗགས་ཀྱང་མི་བདེ་བ་ཞིག་བྱུང་བ་ལ། ཕྱིས་སྦྱོར་བ་ཡན་ལག་དྲུག་བསྒོམས་
པས་ཉམས་རྟོགས་དང་མཁྱེན་རབ་ནང་ནས་བརྡོལ། མཁས་དབང་ནམ་མཁའ་འོད་ཟེར་གྱི་
མདུན་ནས་དུས་འཁོར་རྒྱུད་འགྲེལ་དཔྱིས་ཕྱིན་པར་སྦྱངས། སྤྲུལ་སྐུ་ཇོ་འབུམ་ལས་དབང་
མདོར་བསྟན་དང་དཀའ་འགྲེལ་པདྨ་ཅན་གསན། གཞན་ཡང་བླ་མ་དུ་མ་ལས། བདེ་མཆོག་
དགྱེས་རྡོར། ནཱ་རོ་ཆོས་དྲུག་སོགས་གསན་བསམ་ཉམས་བཞེས་མཛད། ལྕམ་ཇོ་འབུམ་སྐུ་
འདས་ནས་ཕྱིས་ལོ་མཆོད་ཀྱི་དུས་སུ་ཞག་བཅོ་ལྔ་ཏིང་ངེ་འཛིན་ཐུན་གཅིག་སོང་། སྔོན་
གནས་རྗེས་དྲན་ལ་ཐོགས་པ་མེད་ཅིང་རང་ཉིད་སྐྱེ་བ་བཅུ་བཞི་ནས་སངས་རྒྱ་བའི་ཚུལ་
རྣམས་གཟིགས། གྲུབ་ཐོབ་ཀྱི་མཚན་སྙན་ཕྱོགས་ཀུན་ཏུ་ཁྱབ། རྟེན་སྡོམ་བརྩོན་དགེ་སློང་
443



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཡིན་ཞིང་སྐུ་ཚེའི་སྨད་དུ་གཙང་འོ་ལུང་སེ་མོ་ཆེའི་དགོན་པ་བཏབ་ཏེ་དེར་ཕྲིན་ལས་བསྐྱངས་
སོ། །དེས་ཆོས་རྗེ་འཇམ་དབྱངས་གསར་མ་སྟེ། མཚན་དངོས་ཤེས་རབ་འོད་ཟེར། ཉང་
སྟོད་དུ་སྔགས་རྙིང་མ་བའི་རྒྱུད་དུ་སྐུ་འཁྲུངས། གཞོན་ནུ་ནས་རབ་ཏུ་བྱུང་སྟེ་གསང་ཕུ་
སོགས་མཚན་ཉིད་ཀྱི་གདན་ས་དུ་མར་ཐོས་བསམ་མཛད། སྐབས་ཤིག་ན་མཛེ་ནད་ཀྱི་
བསྙུན་གཞི་བྱུང་བས་ཕྱག་རྡོར་བསྒོམ་བཟླས་གནང་བས་བསྙུན་ལས་གྲོལ། འཇམ་དབྱངས་
བསྒྲུབས་པས་ཞལ་གཟིགས་ཏེ་ལུང་བསྟན་ཞུས་པ་ན། གྲུབ་ཐོབ་སེ་མོ་ཆེ་བ་དང་ལས་ཀྱི་
འབྲེལ་བ་ཡོད་པར་ལུང་བསྟན་པ་ལྟར། དེའི་མདུན་ནས་དུས་ཀྱི་འཁོར་ལོའི་དབང་གསན་
པའི་ཚེ། བླ་མ་དུས་འཁོར་དངོས་སུ་གཟིགས་ཤིང་བསྒོམས་པས་ཉམས་རྟོགས་མ་ལུས་པ་
མཐར་ཕྱིན་ཏེ་རྐྱང་འདུར་གྱི་འཆད་ཉན་ཀྱང་མཛད་དོ། །གྲུབ་ཐོབ་སེ་མོ་ཆེ་བ་ཡན་ཆད་དུས་
འཁོར་ལ་ཤིན་ཏུ་བཀའ་དོག་གཉན་ཆ་ཆེ་བ་ཡིན་ལ། ཆོས་རྗེ་འཇམ་གསར་ནས་བཟུང་ཅུང་
ཟད་བཀའ་ཡངས་སུ་སོང་བ་ཡིན་ནོ། །དེ་ལ་ཀུན་མཁྱེན་ཆོས་སྐུ་འོད་ཟེར་གྱིས་གསན། དེ་
ནི་ཡབ་གསེར་སྡིངས་པ་གཞོན་ནུ་འོད་དང་ཡུམ་ཤེས་རབ་རྒྱན་གྱི་སྲས་སུ་སྐུ་འཁྲུངས།
ཆུང་ངུའི་དུས་ནས་ཀྱང་མཁྱེན་རབ་ཀྱི་རྩལ་ཤིན་ཏུ་ཆེ་ཞིང་། ཡབ་ཀྱི་མདུན་ནས་ཆོས་བཀའ་
དུ་མ་གསན་བསམ་མཛད། མཚན་དངོས་ཆོས་ཀྱི་འོད་ཟེར་ཡིན་པ་ལ་བླ་ཆེན་འཕགས་པ་
རིན་པོ་ཆེས། ཁྱེད་ཆོས་ཀྱི་སྐུའི་རང་བཞིན་དུ་འདུག་པས་ཆོས་སྐུ་འོད་ཟེར་དུ་ཐོགས་
གསུངས་པས་ཐམས་ཅད་ཀྱིས་དེ་ལྟར་གྲགས། མདོ་སྔགས་ཐམས་ཅད་ལ་ཤིན་ཏུ་མཁས།
ཁྱད་པར་གསང་འདུས་འཕགས་སྐོར་དང་། ཀྱེ་རྡོར་དཔྱལ་རྔོག་གཉིས་འདུས་ལ་མཁས་
ཤིང༌། ཆོས་རྗེ་འཇམ་གསར་ལ་དུས་འཁོར་དབང་རྒྱུད་མན་ངག་གི་བཀའ་ཐམས་ཅད་
རྫོགས་པར་གསན་པས་ཉམས་རྟོགས་བརྒྱ་འགྱུར་དུ་འཕེལ། དབང་གི་ཡེ་ཤེས་དབབ་པའི་
444



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར།
སྐབས་བླ་མ་རྡོ་རྗེ་ཤུགས་དངོས་སུ་གཟིགས། ཡེ་ཤེས་ཕབས་ནས་ཉི་མ་ཕྱེད་ཙམ་ཕེབ་པ་མ་
བཏང་། གསང་འདུས་ཀྱི་རྒྱུད་ཡོངས་སུ་རྫོགས་པ་རྒྱ་སྐད་དུ་སངས་ཀྱིས་གསུངས། བླ་མའི་
གསུངས་ལས། འདི་ཁ་ཆེ་པཎ་ཆེན་ཤཱཀྱ་ཤྲིའི་སྐུའི་སྐྱེ་བ་ཡིན་ཏེ། དེའི་ཚེ་གསང་འདུས་ལ་
མཁས་པར་སྦྱངས་པའི་བག་ཆགས་ཡིན་གསུངས། མནལ་ཐམས་ཅད་འོད་གསལ་དུ་ཆུག་
ནས། གཟིགས་རྟོགས་དང་། ཆོས་གསན་པ་དང་། སྒོམ་བཟླས་ཐམས་ཅད་མནལ་གྱི་ངང་
ནས་གྲུབ་པར་མཛད། སྒྲུབ་ཁང་དུ་འདག་སྦྱར་ལ་བཞུགས་པ་དང་། འབུམ་པ་ལ་བསྐོར་བ་
མཛད་པ་སོགས་དུས་གཅིག་ལ་སྐུ་ལུས་ཀྱི་བཀོད་པ་ཡང་མང་དུ་བསྟན་པར་མཛད་དོ། །
འདི་ཡན་གྱི་བླ་མ་གོང་མ་རྣམས་ཀྱི་འཁྲུངས་གཤེགས་ཀྱི་ལོ་དུས་ངེས་པ་འདྲོངས་
པ་མི་གསལ་ཞིང་། གང་ལྟར་ཀུན་མཁྱེན་ཆོས་སྐུ་འོད་ཟེར་གྱི་སློབ་མའི་གཙོ་བོ་ཆོས་རྗེ་ཀུན་
སྤངས་ཆེན་པོ་ཞང་ཐུགས་རྗེ་བརྩོན་འགྲུས་ཏེ། དེ་ནི་མདོག་གི་དང་བ་ཕྱིར་དུ་རབ་བྱུང་བཞི་
པའི་ཆུ་ཡོས། ཕྱི་ལོ་༡༢༤༣ ལོར་སྐུ་འཁྲུངས། ས་སྐྱ་དང་མདར་སོགས་དབུས་གཙང་གི་གྲྭ་
ས་ཕལ་ཆེ་བར་ཕེབས་ཏེ་མདོ་སྔགས་ཐམས་ཅད་ལ་ཤིན་ཏུ་མཁས་པར་སྦྱངས། འཇམ་
གསར་གྱི་གདན་ས་རྐྱང་འདུར་གྱི་ཆོས་དཔོན་མཛད་ཅིང་། ཀུན་མཁྱེན་ཆོས་སྐུ་འོད་ཟེར་ལ་
མངའ་བའི་གཞུང་གདམས་ངག་ཐམས་ཅད་གསན། ཁྱད་པར་དུས་འཁོར་རྭ་ལུགས་སྔར་
ནས་མཁྱེན་ཅིང་ཀུན་མཁྱེན་ཆོས་སྐུ་བ་ལ་འབྲོ་ལུགས་ཀྱི་དབང་དང་རྒྱུད་བཤད་དང༌། སྦྱོར་
དྲུག་ཉམས་ཁྲིད་དུ་མ་གསན་པས་ཉམས་རྟོགས་ཀྱི་ཀློང་བརྡོལ། སྤྱིར་སྦྱོར་བ་ཡན་ལག་དྲུག་
པའི་གདམས་པ་མི་འདྲ་བ་བཅུ་བདུན་ཙམ་གསན་ཅིང་ཉམས་སུ་མྱོང་བར་མཛད། སྲོག་
རྩོལ་བསྒོམས་པས་འབྱུང་བ་ལྔའི་རླུང་སྟོབས་སུ་གྱུར་ཏེ། ཐུགས་ཉམས་འུར་ལངས། ཕྱག་
ཡ་རེ་མི་བཅུས་མི་ཐུབ་པ་དང་། གཟིམས་ཁང་ན་ཡོད་པ་རྣམས་རེས་འགའ་འཁྱགས་ཏེ་མི་
445



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཚུགས་པ་དང་། རེས་འགའ་ཚད་པས་གདུངས་ཏེ་མི་ཚུགས་པ་དང་། གཟིམས་ཁང་ཡོམ་
ཡོམ་དུ་གཡོ་བ་དང༌། བུག་སྒོ་དང་རྩིག་པ་ལ་ཐོགས་མེད་དུ་གཤེགས་པ་རྣམས་བྱུང་། སྤྱན་
རས་གཟིགས་ཞལ་བཅུ་གཅིག་པ་སོགས་ཡི་དམ་གྱི་ལྷ་དཔག་ཏུ་མེད་པའི་ཞལ་གཟིགས།
དེ་ནས་འཆད་ཉན་བོར་ཏེ་ཀུན་སྤངས་མཛད། ལྷ་སའི་ཇོ་བོ་བཅུ་གཅིག་ཞལ་ལ་གསོལ་བ་
ཡུན་རིང་དུ་བཏབ་པས། སྤྱན་རས་གཟིགས་ཀྱི་སྨར་ཁྲིད་ཀྱི་བཀའ་རྒྱ་གྲོལ་བའི་ལུང་བསྟན་
བྱུང་། སེ་མཁར་ཆུང་དུ་བཞུགས་པའི་ཚེ། དུས་ཀྱི་འཁོར་ལོའི་རྒྱུད་ཀྱི་སྙིང་པོ་བསྡུ་བར་
དགོངས་ནས་གསོལ་བ་བཏབ་པས། ཆོས་རྒྱལ་རིགས་ལྡན་རྣམས་དུས་གཅིག་ཏུ་ཞལ་
གཟིགས་ནས་བཀས་གནང༌། དེ་དུས་ནགས་སྨན་རྒྱལ་མོས་སྤྱན་འདྲེན་བྱུང་ཡང་ཅུང་ཟད་
དུས་ལ་མ་བབས་པར་མཁྱེན་ནས་ལོ་གསུམ་ནས་འབྱོན་པར་ཞལ་གྱིས་བཞེས། ཕྱིས་
ཕེབས་ནས་མཁའ་སྤྱོད་བདེ་ལྡན་དུ་རྣལ་འབྱོར་ཡན་ལག་དྲུག་པའི་མན་ངག་སྙན་རྒྱུད་དུ་
བཞུགས་པ་རྣམས་ཡི་གེར་འགོད་པར་མཛད་པ་ན། དུས་ཀྱི་འཁོར་ལོ་ཉིད་ཞལ་གཟིགས་
ནས་ལུང་བསྟན་ཐོབ། འདི་སྦྱོར་དྲུག་གི་ཁྲིད་ཡིག་རྒྱས་པ་བོད་དུ་བྱུང་བའི་སྔ་ཤོས་ཡིན།
ཕྱིས་ཇོ་ནང་སྐྱིད་ཕུག་བདེ་ལྡན་དུ་ཕེབས། རྣལ་འབྱོར་དབང་ཕྱུག་བིརླ་པས་ཞལ་གཟིགས།
ལམ་འབྲས་ལ་འཁྲུགས་ལྡེབ་ཀྱི་ཡིག་ཆ་མཛད། གསང་སྔགས་གསར་རྙིང་གི་རིས་མེད་པ་
ནས་འདུས་པའི་སྒོམ་ཆེན་དྲུག་བརྒྱ་རེ་རྟག་ཏུ་འཚོགས། དེ་དག་ཐམས་ཅད་ཀྱང་ཉམས་
རྟོགས་བཟང་པོ་མ་སྐྱེས་པ་གཅིག་ཀྱང་མེད། སྔགས་ཀྱི་གཞན་སྟོང་དབུ་མ་ཆེན་པོ་བདེ་སྟོང་
ཟུང་འཇུག་གི་ངོ་བོར་མངོན་དུ་བྱ་བའི་ཐབས་མཆོག་རྣལ་འབྱོར་ཡན་ལག་དྲུག་ལ་ཉམས་
ལེན་གྱི་མཐིལ་དུ་མཛད། རྒྱུད་འགྲེལ་ཆེན་མོ་ཡང་ལན་མང་དུ་གསུངས། རྒྱུད་སྙིང་ལོ་རེ་
བཞིན་ལན་གཉིས་གཉིས་གསུངས། སྐུ་ཚེའི་སྨད་ལ་སྐྱིད་ཕུག་བདེ་ལྡན་དུ་གདན་ཕབ་སྟེ་
446



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར།
ངེས་དོན་སྒྲུབ་བརྒྱུད་ཀྱི་བསྟན་པའི་གདན་ས་ལོ་ཉེར་གཅིག་ཙམ་མཛད། དེ་ནས་བཟུང་
ཆོས་བརྒྱུད་འདི་ལ་དཔལ་ཇོ་ནང་པའི་མཚན་ཆགས། འདི་ལ་སློབ་ཚོགས་མཐའ་ཡས་པ་
ཞིག་བྱོན་པ་ལས། ཆོས་བརྒྱུད་ཀྱི་གདམས་ངག་མ་ལུས་པ་སློབ་མའི་གཙོ་བོ་བྱང་སེམས་
རྒྱལ་བ་ཡེ་ཤེས་ལ་བུམ་པ་གང་བྱོའི་ཚུལ་དུ་སྩལ་ཏེ། ཇོ་ནང་གི་གདན་ས་འཛིན་པར་མངའ་
གསོལ་ཏེ་དགུང་གྲངས་དོན་གཅིག་བཞེས་པ་རབ་བྱུང་ལྔ་པའི་ཆུ་མོ་གླང་གི་ལོ། ཕྱི་ལོ་
༡༣༡༣ ལོར་གཟུགས་སྐུ་བཀོད་པ་ཆོས་དབྱིངས་སུ་བསྡུས་པའི་ཚུལ་བསྟན་ཏོ། །
བྱང་སེམས་ཆེན་པོ་རྒྱལ་བ་ཡེ་ཤེས་ནི། རབ་བྱུང་བཞི་བའི་མེ་སྦྲུལ། ཕྱི་ལོ་༡༢༥༧
ལོར་མདོ་ཁམས་སུ་སྐུ་འཁྲུངས། ཆུང་ངུ་ནས་ལོ་མང་རིང་རྗེ་ཀརྨ་པཀྴི་བསྟེན། ཁོང་ལ་
མངའ་བའི་གདམས་ངག་ཅི་རིགས་གསན་ཅིང་ཉམས་བཞེས་མཛད། དེ་ནས་རིམ་བཞིན་བླ་
མས་ལུང་བསྟན་པ་ལྟར། ཤར་པ་འཇམ་དབྱངས་ཆེན་པོ་ཡུན་རིང་བསྟེན་ཏེ་ཆོས་མང་དུ་
གསན། ཁྱད་པར་ཆོས་རྗེ་ཀུན་སྤངས་ཆེན་པོ་དང་མཇལ་ནས་ཤིན་ཏུ་དད་པ་ཐོབ། རྣལ་
འབྱོར་ཡན་ལག་དྲུག་གསན་པས་ཉམས་རྟོགས་མཐར་ཕྱིན། གཞུང་གདམས་ངག་ཐམས་
ཅད་བུམ་པ་གང་བྱོར་གནང་། འཇམ་དབྱངས་ཆེན་པོའི་བཀའ་བཞིན་བདེ་ཆེན་གྱི་དགོན་པ་
བཏབ། སྒྲུབ་པའི་ངང་ནས་ཆོས་ཀྱང་མང་དུ་གསུངས། ཐུགས་རྗེ་ཆེན་པོའི་རང་བཞིན་དུ་
བཞུགས་པས་བྱང་སེམས་ཆེན་པོའི་མཚན་ཐོགས། ཀུན་སྤངས་ཆེན་པོའི་བཀའ་ལ་བརྟེན་ཇོ་
ནང་གི་གདན་སར་ཕེབས། དགོན་གཉིས་ཀ་ལ་སྒྲུབ་གྲྭ་རྒྱ་ཆེར་བསྐྱངས། ཞབས་ལ་
གཏུགས་ཚད་གནས་ལུགས་ཀྱི་རང་ཞལ་ལྟ་ཤེས་པ་ཁོ་ན་བྱུང་། ཆོས་རྗེ་ཀུན་སྤངས་པའི་
གདན་ས་ལོ་བརྒྱད་བསྐྱངས་ནས། མཁས་བཙུན་ཡོན་ཏན་རྒྱ་མཚོ་ལ་གདན་ས་གཏད་དེ་
དགུང་ལོ་རེ་བཞི། རབ་བྱུང་ལྔ་པའི་ལྕགས་ཕོ་སྤྲེལ། ཕྱི་ལོ་༡༣༢༠ ལོར་ཕུག་མོ་ཆོས་རྫོང་
447



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
གི་རི་ཁྲོད་དུ་སྐུ་གཤེགས་སོ། །
མཁས་བཙུན་ཆེན་པོ་ཡོན་ཏན་རྒྱ་མཚོ་ནི། བྱང་སེམས་ཆེན་པོ་དེ་ཉིད་ཀྱི་མཆེད་
གྲོགས་དང་། སློབ་མ། རྒྱལ་ཚབ་གསུམ་ཀ་ཡིན། མདོག་གི་མཁར་རྙིང་དུ་སྔགས་རྙིང་མ་
བའི་རྒྱུད་དུ། རབ་བྱུང་བཞི་བའི་ལྕགས་སྤྲེལ། ཕྱི་ལོ་༡༢༦༠ ལོར་འཁྲུངས། གྲྭ་ས་མང་དུ་
འགྲིམས་པ་ལས་གཙོ་བོ་མདར་དུ་སློབ་གཉེར་མཛད། ཀུན་སྤངས་ཆེན་པོ་ལ་ཟབ་ལམ་གྱི་
ཁྲིད་གསན། མཚན་མོའི་རྣལ་འབྱོར་ཞག་ཉི་ཤུ་རྩ་གཅིག་ལ་རྟགས་བཅུ་རྫོགས་པར་མཐར་
ཕྱིན། ཉིན་མོའི་རྣལ་འབྱོར་གྱི་སྐབས་འཕར་གཡོའི་ཉམས་ཆེར་བྱུང་སྟེ། མདའ་རྒྱང་ཙམ་
དང་རྡོ་རྒྱང་ཙམ་དུ་འཕར་བའི་འཕར་གཡོས། ཇོ་ནང་གི་རི་ཀླུང་མེད་པར་བྱོན་པ་ཞག་
བདུན་གྱི་བར་དུ་བྱུང་། དེ་སངས་ནས་མཉམ་ཉིད་ཆེན་པོ་གཅིག་གི་ངང་དུ་གྱུར། མངོན་
མཁྱེན་ཐོགས་པ་མེད་པར་མངའ། ཆོས་ལ་འདི་མ་གསན་དང་འདི་མི་མཁྱེན་པ་མེད་པ་ཙམ་
ཡིན། སྐུ་བཙུན་པ་རབ་ཀྱི་མཐར་ཐུག་པས་ཚུལ་ཁྲིམས་ཀྱི་དྲི་བསུང་རྒྱ་ཆེར་འཕྲོ་བ་ཅན་དུ་
གྱུར། དང་པོར་ཀུན་སྤངས་ཆོས་རྗེ་བླ་མ་བསྟེན་ཚུལ་རྒྱུད་ནས་ཇི་སྐད་བཤད་པ་ལྟར་བསྟེན།
དེ་རྗེས་བྱང་སེམས་ཆེན་པོ་གདན་སར་ཕེབས་པ་ལའང་། ཀུན་སྤངས་ཆེན་པོ་དང་ཁྱད་མེད་
བསྟེན། བྱང་སེམས་ཆེན་པོ་སྐུ་འདས་ནས་ཇོ་ནང་གི་གདན་སར་ཕེབས་ཏེ་ལོ་བདུན་ཙམ་གྱི་
རིང་སྒྲུབ་བརྒྱུད་ཀྱི་བསྟན་པ་རྒྱ་ཆེར་བསྐྱངས་རྗེས་ཀུན་མཁྱེན་ཆེན་པོ་གདན་སར་བསྐོས།
དགུང་གྲངས་རེ་བརྒྱད་རབ་བྱུང་དྲུག་པའི་མེ་ཡོས། ཕྱི་ལོ་༡༣༢༧ ལོར་ཞི་བའི་དབྱིངས་སུ་
བཞུད་དོ། །
དེའི་རྗེས་སུ་འཕགས་པ་རྔ་བོ་ཆེའི་མདོ་སོགས་ནས་ཐུབ་མཚན་འཆང་བའི་དགེ་
448



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར།
སློང་དུ་ལུང་བསྟན་པ་ལྟར། མདོ་དོན་མཐར་ཐུག་ཆོས་ཉིད་འོད་གསལ་བདེ་བར་ཤེགས་
པའི་སྙིང་པོ་དང་། རྒྱུད་དོན་མཐར་ཐུག་རྡོ་རྗེ་རྣལ་འབྱོར་ཡན་ལག་དྲུག་སྟེ་ངེས་དོན་ཟབ་
མོའི་དགོངས་པ་མངོན་སུམ་ལམ་དུ་མཛད་ཅིང་། གཞན་དྲིང་མི་འཇོག་པའི་ལུང་རིགས་དྲི་
མ་མེད་པའི་ལམ་ནས་གཞན་སྟོང་དབུ་མ་ཆེན་པོ་ངེས་དོན་ཕྱིར་མི་ལྡོག་པ་འཁོར་ལོའི་
གཏམ་སེངྒེ་སྒྲས་བོད་གངས་ཅན་གྱི་ལྗོངས་སུ་རྫོགས་ལྡན་ཆོས་ཀྱི་དགའ་སྟོན་ཆེས་ཆེར་
སྤེལ་བས། ཐུབ་དབང་གཉིས་པའི་མཛད་པ་དང་ཕྲིན་ལས་ཀྱིས་དབང་སྒྱུར་བའི་ཆོས་ཀྱི་
རྒྱལ་པོ་ཆེན་པོ་རིགས་ལྡན་སྤྲུལ་པའི་སྐུ་མཐར་ཐུག་རྟོན་པ་རྣམ་པ་བཞི་དང་ལྡན་པ་ཀུན་
མཁྱེན་ཆོས་ཀྱི་རྗེ་དོལ་པོ་བ་ཤེས་རབ་རྒྱལ་མཚན་དཔལ་བཟང་པོ་སྟེ། འདི་ཉིད་བསྐལ་པ་
གྲངས་མེད་པའི་གོང་རོལ་ནས་བྱང་ཆུབ་ཆེན་པོར་བརྙེས་ཟིན་ཀྱང་འགྲོ་ལ་རྗེས་སུ་ཆགས་
པའི་དབང་གིས་གང་འདུལ་སྲིད་པ་ཉེ་བར་བཟུང་བའི་ཚུལ་གྱིས་སྐྱེས་རབས་ནོར་བུའི་ཕྲེང་
བ་ཚར་དུ་དངར་བ་ཞིག་བྱོན་པ་ལས། གཙོ་ཆེ་བ་འགའ་ཞིག་གི་སྡོམ་གསོལ་འདེབས་ཀྱི་
ཚུལ་དུ་ཉ་དབོན་ཀུན་དགའ་དཔལ་གྱིས་གསུང་ལས།
རྒྱལ་བའི་མདུན་ན་རྒྱལ་སྲས་ལི་ཙྪ་བི། །
ཀ་ལཱ་པ་རུ་རིགས་ལྡན་པདྨ་དཀར། །
དཔལ་གྱི་རི་ལ་ཀླུ་སྒྲུབ་ཆེན་པོར་གྲགས། །
འགྲོ་མགོན་ཇོ་ནང་པ་ལ་གསོལ་བ་འདེབས། །
སྤོས་ངད་ལྡན་ན་ཆོས་འཕགས་སེམས་དཔའ་ཆེ། །
ལྷ་ལྡན་གྲོང་དུ་སྲོང་བཙན་སྒམ་པོ་སྟེ། །
རྔ་ཡབ་གླིང་ན་པདྨ་འབྱུང་གནས་པ། །
449



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཤེས་རབ་རྒྱལ་མཚན་ཞབས་ལ་ཕྱག་འཚལ་ལོ། །
ཞེས་གསུངས་པ་ལྟར་ཏེ། དེ་དག་གི་རྣམ་པར་ཐར་པ་ནི་ཡོངས་སུ་གྲགས་པ་ལྟར་ལ། འདིར་
ཀུན་མཁྱེན་ཆེན་པོ་ཉིད་ནི། ཡུལ་མངའ་རིས་དོལ་པོ་བན་ཚང་དུ་ཡབ་ཡེ་ཤེས་དབང་ཕྱུག་
དང་ཡུམ་ལྷ་མོ་ཚུལ་ཁྲིམས་རྒྱན་གཉིས་ཀྱི་སྲས་སུ་རབ་བྱུང་ལྔ་པའི་ཆུ་ཕོ་འབྲུག ཕྱི་ལོ་
༡༢༩༢ ལོར་གཞོན་ནུ་དོན་གྲུབ་གཉིས་པ་ལྟ་བུ་ངོ་མཚར་བའི་མཛད་ཚུལ་དཔག་པར་
དཀའ་བ་དང་བཅས་ཏེ་བལྟམས། སྐུ་ཆུང་ངུའི་སྐབས་ཡུལ་དེའི་བླ་མ་སྐྱི་སྟེངས་པ་སོགས་
བསྟེན་ཏེ། གསང་སྔགས་རྙིང་མའི་ཆོས་སྐོར་དང་དབུ་མ་རིགས་ཚོགས་དྲུག་དང་བཟོ་གནས་
སོགས་རིག་པའི་གནས་དུ་མ་ཚེགས་མེད་དུ་མཁྱེན། རབ་ཏུ་བྱུང་བ་ནི་ཡོན་ཏན་ཐམས་ཅད་
ཀྱི་གཞིར་དགོངས་ནས་དགུང་ལོ་བཅུ་གཅིག་ལ་ཡབ་ཡུམ་གཉིས་ལས་གནང་བ་ཐོབ་སྟེ།
མཁན་པོ་ཚུལ་ཁྲིམས་སྙིང་པོ་སོགས་ལས་དགེ་ཚུལ་གྱི་སྡོམ་པ་བཞེས་ཏེ་མཚན་ཤེས་རབ་
རྒྱལ་མཚན་དུ་གསོལ། དགུང་ལོ་བཅུ་བདུན་པ་ལ་སྐྱི་སྟོན་འཇམ་དབྱངས་གྲགས་པ་རྒྱལ་
མཚན་གློ་བོ་སྟོད་དུ་ཕེབས་པ་དང་མཇལ་ཏེ། དེའི་མདུན་ནས་མདོ་སྔགས་ཀྱི་ཆོས་སྐོར་མང་
དུ་གསན། དགུང་ལོ་ཉི་ཤུ་རྩ་གཅིག་སྐབས་གཅིག་པུར་བྲོས་ནས་ཕེབས། རིམ་བཞིན་ས་
སྐྱར་འབྱོར་ཏེ། སྐྱི་སྟོན་འཇམ་དབྱངས་ཀྱི་དྲུང་དུ་ཕར་ཚད་མངོན་པ། སྤྱོད་འཇུག་བཞི་དུས་
གཅིག་ཏུ་བསླབས་ཤིང་ལོ་ཕྱེད་དང་གཉིས་ནས་གཞུང་བཞི་ཆར་འགྲེལ་བ་དང་བཅས་པའི་
ཚིག་དོན་མཐའ་དག་ཐུགས་སུ་ཆུད། བཀའ་རྒྱས་འབྲིང་བསྡུས་གསུམ་སོགས་ཤེར་ཕྱིན་གྱི་
མདོ་རྣམས་ཡུད་ཙམ་གསན་པས་ཐམས་ཅད་ཐོགས་པ་མེད་པར་མཁྱེན། དབུས་གཙང་གི་
སྡེ་ཕལ་ཆེར་གྲྭ་སྐོར་དུ་ཕེབས་པས་མཁྱེན་རབ་ཀྱི་རྩལ་དང་རིགས་པའི་རྣམ་འགྱུར་ལ་
འགྲན་པའི་ཟླ་མེད་པར་གྱུར། ཤེར་ཕྱིན་འབུམ་པ་སོགས་མདོ་སྡེ་དུ་མའི་ཚིག་དོན་མ་ལུས་
450



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར།
པ་ཐུགས་ལ་བྱང་བར་བཞུགས་པ་དང༌། གཞུང་ཆེ་ཆུང་གང་ལ་ཡང་ཐོགས་པ་མེད་པར་
མཁྱེན་པ་རྒྱས་པས། ཐམས་ཅད་ཀྱིས་ཀུན་མཁྱེན་རང་དུ་འདུག་ཅེས་བསྔགས་པས་ཀུན་
མཁྱེན་གྱི་མཚན་དེ་དུས་ནས་ཀྱང་ཐོགས། སྤྱིར་མདོ་སྔགས་ཀྱི་ཆོས་གསན་པའི་བླ་མ་སུམ་
ཅུ་ལྷག་མངའ་བ་ལས། གཙོ་བོ་ནི་སྐྱི་སྟོན་འཇམ་དབྱངས་ཏེ། དེ་ལས་མདོ་སྔགས་ཀྱི་གཞུང་
ཚེ་ཆུང་དཔག་ཏུ་མེད་པ་དང་། དུས་འཁོར་སོགས་དབང་བསྐུར་རང་ཡང་ཟུར་བཀའ་བདུན་
བཅུ་ཙམ་གསན། ཆོས་ལུང་ཚོགས་པའི་མཁན་ཆེན་བྱང་སེམས་བསོད་ནམས་གྲགས་པ་ལ་
བསྙེན་རྫོགས་ཞུས་ཤིང་། འདུལ་བ་མདོ་རྩ་གཞུང་འགྲེལ་དང་བཅས་པ་གསན་ཅིང་མཁྱེན་
ནས་སྐུ་བཙུན་པའི་མཐར་ཐུག་པར་བཞུགས། བར་སྐབས་ཡུལ་དུ་ཕེབས་ཏེ་ཡབ་ཡུམ་
སོགས་མཇལ། སྔོན་བཀའ་བཅག་སྟེ་དབུས་གཙང་དུ་ཕེབས་པ་ལ་བཟོད་གསོལ་མཛད་དེ་
མི་དགྱེས་པ་མེད་པ་གནང་། སླར་ས་སྐྱ་དང༌། ཇོ་ནང་། མཚུར་ཕུ་སོགས་སུ་ཕེབས་ཏེ་ཆོས་
རྗེ་རང་བྱུང་རྡོ་རྗེ་དང་མཇལ་སྐབས་ཆོས་ཀྱི་གསུང་གླེང་མང་དུ་མཛད། རྗེ་རང་བྱུང་རྡོ་རྗེས།
ཁྱེད་ལ་ལྟ་གྲུབ་དང་ཆོས་སྐད་ད་ལྟའི་འདི་བས་ཀྱང་ཆེས་བཟང་བ་ཞིག་མྱུར་དུ་འོང་ཞེས་
ལུང་བསྟན་གནང་། དགུང་ལོ་སོ་གཅིག་པར་ཇོ་ནང་དཔལ་དུ་བྱོན་པའི་ནུབ་མོར། ས་སྐྱར་
གྲགས་པ་རྒྱལ་མཚན་གྱི་མནལ་ལམ་དུ་སྤྱན་རས་གཟིགས་ལ་དགེ་སློང་མང་པོས་བསྐོར་
ནས་ཇོ་ནང་དུ་ཕེབས་ནས་ཆོས་ཀྱི་འཁོར་ལོ་བསྐོར་བར་གཟིགས། ཇོ་ནང་དུ་མཁས་བཙུན་
ཡོན་ཏན་རྒྱ་མཚོའི་མནལ་ལམ་དུའང་། རིགས་ལྡན་པདྨ་དཀར་པོ་ལ་རྒྱན་དྲུག་མཆོག་
གཉིས་ཀྱིས་བསྐོར་ནས་ཇོ་ནང་དུ་ཆོས་ཀྱི་རྒྱལ་མཚན་འཕྱར་བར་རྨིས་སོ། །དེ་ནས་ཇོ་ནང་
དུ་མཁས་བཙུན་ཡོན་ཏན་རྒྱ་མཚོ་ལས་དབང་དང་གདམས་པ་མང་དུ་གསན་ཅིང་། ཁྱད་
པར་སྦྱོར་དྲུག་ཉམས་ཁྲིད་མཛད་དེ་བསྒོམས་པས་སོར་བསམ་སོགས་ཀྱི་ཉམས་རྟོགས་
451



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
མཐར་ཕྱིན་པས་བླ་མས་མགྱོགས་ཁྲིད་བྱ་གསུངས་པ་ལ། ག་ལེར་སྐྱོང་བར་ཞུས་ཏེ་
བསྒོམས་པས་སྲོག་རྩོལ་མཐར་ཕྱིན་པའི་རྟགས་རྒྱུད་ནས་བཤད་པ་བཞིན་མངའ། དེ་ནས་
ལྷ་སར་སྨོན་ལམ་མཛད་ཅིང་ཡེར་པར་ཐོག་གཅིག་ཐུགས་དམ་ལ་བཞུགས། དེ་ནས་ཇོ་ནང་
དུ་ཕེབས་ཏེ་སྐྱིད་ཕུག་ཏུ་བླ་མ་ཀུན་སྤངས་ཆོས་གྲགས་དཔལ་ལ་འགྲེལ་ཆེན་ཚར་གཅིག་
གསང་ནས་གསུངས། མཁས་བཙུན་ཆེན་པོའི་གསུང་གནང་བས་དགེ་བཤེས་ལྔ་བཅུ་ཙམ་
ལ་རྒྱུད་འགྲེལ་གྱི་བཤད་པ་རྒྱས་པ་ཚར་གཅིག་གསུངས། དགུང་ལོ་སོ་ལྔ་པར་བླ་མས་
གདན་ས་པར་མངའ་གསོལ་མཛད། གདན་སར་ཕེབས་ནས་ལོ་ཤས་ནས་སྐུ་འབུམ་ཆེན་
མོའི་རྨངས་འདིངས་པ་དང༌། བཤེས་གཉེན་དུ་མ་ལ་སྙིང་པོའི་མདོ་བཅུའི་བཤད་པ་རང་
བཞེད་རྩལ་དུ་བཏོན་ནས་རྒྱས་པར་གསུངས། སྔར་མཁའ་སྤྱོད་བདེ་ལྡན་དུ་སྦྱོར་དྲུག་
ཉམས་བཞེས་མཛད་ནས་བཞུགས་སྐབས་གཞན་སྟོང་གི་ལྟ་སྒོམ་ཁྱད་པར་ཅན་ཐུགས་ལ་
འཁྲུངས་པ་ཡིན་ཀྱང་ལོ་ཤས་གཞན་ལ་མ་གསུངས། ཕྱིས་ནས་གཞན་སྟོང་སྟོན་པའི་གསུང་
རབ་ཐན་ཐུན་ཀྱང་མང་དུ་མཛད། དཔེ་རྣམས་དང་ཆོས་སྐད་ཕྱོགས་ཐམས་ཅད་དུ་ཁྱབ་པས་
མཁས་པ་ཕལ་གྱིས་བློར་མ་ཤོང་། དངོས་སུ་འབེལ་གཏམ་རྩོད་པ་ཞུས་པ་རྣམས་རྒྱ་མཚོ་ལ་
ཁ་བ་འབབས་པ་བཞིན་དུ་སོང་བས་དངོས་སུ་མཇལ་བ་རྣམས་གྲུབ་མཐའ་ལ་ངེས་ཤེས་
དང་བླ་མ་ལ་དད་པ་ཐོབ་པ་ཤ་སྟག་བྱུང་། རིང་ནས་ངག་ལོན་དང་རྩོད་ཡིག་བསྐུར་བ་
རྣམས་ལ་ཆོས་དང་མཐུན་པའི་ལན་མཛད་པས་ངེས་པ་རྙེད། ཕྱིས་གྲུབ་མཐའ་དེརྩོད་བྲལ་
དུ་སོང་ནས་ཕྱོགས་བཞིའི་དགེ་བཤེས་དུ་མས་བསྐུལ་ནས་ངེས་དོན་རྒྱ་མཚོ་སོགས་ཡིག་ཆ་
དཔག་ཏུ་མེད་པ་མཛད་པས་ཐུབ་བསྟན་སྤྱི་དང་ངེས་དོན་དབུ་མ་ཆེན་མོ་མདོ་སྔགས་ཀྱི་
གནས་ལུགས་མཐར་ཐུག་ཏུ་ལུང་རིགས་དྲི་མ་མེད་པས་གཏན་ལ་ཕབས་ཏེ་རྒྱུ་དང་འབྲས་
452



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར། །
བུའི་ཐེག་པའི་ཆོས་སྒོ་མཐའ་དག་གསལ་བར་མཛད་དོ། །མཆོད་རྟེན་ཆེན་མོ་བཞེངས་པའི་
ཚེ། སྲོག་ཆགས་ཤིན་ཏུ་མང་བ་ལ་ལྗགས་སྔགས་མཛད་ཅིང་། སེ་གོལ་གཏོགས་པས་སྲོག་
ཆགས་གཅིག་ཀྱང་མེད་པར་སོང་སྟེ་ནམ་མཁར་འཇའ་འོད་ཀྱིས་ཁེངས། ཆུ་མེད་པ་ལ་
བཅའ་ལུང་གི་ཕུ་ཆུ་ནར་གྱིས་ཐོན། གཞལ་ཡས་ཁང་གི་ཐོག་ཕེབས་དང་། གདུགས་ཀྱི་ཐོག་
ཕིབས་ཀྱང་ཉི་མ་རེ་རེ་ཁོ་ན་ལ་ཁེལ། རླུང་དང་ཆར་ཞོད་ཤིན་ཏུ་ཆེ་བ་བྱུང་སྐབས་བདེན་
སྟོབས་བརྗོད་པས་འཕྲལ་དུ་ཞི་བར་གྱུར། ཆོས་ཁྲིའི་ཁར་ཆོས་གསུངས་པ་དང༌། བཟོ་བོ་
རྣམས་ཀྱི་སར་བཀོད་པ་མཛད་པ་དང༌། གཟིམས་ཆུང་དུ་ཐུགས་དམ་ལ་བཞུགས་པ་སོགས་
སྐུ་ལུས་ཀྱི་བཀོད་པ་གསུམ་དང་བརྒྱད་ལ་སོགས་པ་དུས་གཅིག་ཏུ་བསྟན་པ་མང་པོས་
མཇལ། མི་དང་མི་མ་ཡིན་གྱིས་མཆོད་རྟེན་ཆེན་མོ་བཞེངས་པའི་ཆ་རྐྱེན་འབུལ་བ་སོགས་ངོ་
མཚར་འཕྲུལ་གྱིས་ཕྱི་ནང་གི་བཀོད་པ་མཐའ་དག་དཀའ་བ་མེད་པར་ལྷུན་གྱིས་གྲུབ་ཅིང་།
མཐར་རབ་གནས་དང་དགའ་སྟོན་མཐའ་རྒྱས་ཀྱི་སྒོ་ནས་ལྷ་མིའི་བསོད་ནམས་ཀྱི་ཞིང་
མཆོག་ཏུ་བསྐྲུན་པར་མཛད་དོ། །དེ་ཡང་ཆོས་རྗེ་འདི་ཉིད་ཐོག་མར་ཇོ་ནང་དུ་ཕེབས་སྐབས་
ནམ་མཁར་དུས་ཀྱི་འཁོར་ལོའི་དཀྱིལ་འཁོར་ཡོངས་སུ་རྫོགས་པར་གཟིགས་ཤིང༌། དེ་ནས་
བཟུང་ཡི་དམ་དཔག་ཏུ་མེད་པའི་ཞལ་གཟིགས་དང་ལུང་བསྟན་རྟག་ཏུ་རྒྱུན་ཆད་མེད་པ་
བྱུང་། ཆོས་རྗེ་འདི་ཉིད་ཀྱིས་ཇོ་ནང་གི་གདན་ས་ལོ་བཅུ་བདུན་མཛད་རིང་། རྟག་ཏུ་ཉུང་
དུས་སུ་ཡང་ཚོགས་པ་ཉིས་སྟོང་ཙམ་རེ་འདུ་བ་དང་། མདོ་སྔགས་ཀྱི་གཞུང་བཤད་དང་།
དབང་དང་གདམས་པ་གནང་བ་དང༌། སྒྲུབ་པ་སྙིང་པོ་ཁོ་ན་ལ་གཞོལ་བ་རང་ཡང་ཉུང་
མཐར་སྟོང་ཙམ་རེ་ཡོད་པ་སོགས་སྒྲུབ་བརྒྱུད་ཀྱི་བསྟན་པ་རྒྱ་ཆེར་སྤེལ། ཕྱིས་ཆོས་རྗེའི་
ཐུགས་སྲས་ཀླུབས་ལོ་ཙཱ་བ་དང་། རྗེ་ཕྱོགས་ལས་རྣམ་རྒྱལ་གྱིས་གདན་ས་མཛད་པའི་རིང་།
453



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དབེན་གནས་ངེས་མེད་ཀྱི་རི་ཁྲོད་མང་པོར་ཕེབས་ཤིང་། ཕལ་ཆེར་ནི་ཐུགས་དམ་ལ་
བཞུགས་པ་དང་། ཟབ་ལམ་གྱི་ཁྲིད་འདེབས་པའི་འགྲོ་དོན་ཉིད་གཙོ་བོར་མཛད། ཁྱད་
པར་ལྷ་སར་ཕེབས་ནས་ཟླ་བ་བཅུ་གཅིག་བཞུགས། དབུས་ཕྱོགས་ཀྱི་བླ་མ་སློབ་དཔོན་
དགེ་བཤེས་དཔོན་སྐྱེ་བོ་ཐམས་ཅད་ཀྱིས་ཞབས་ལ་གཏུགས། དེར་བཞུགས་སྐབས་གདོན་
གྱི་གནོད་པ་ལ་བཀའ་ཤོག་བསྒྲགས་པ་ཙམ་གྱིས་ཕན་པས། བཀའ་ཤོག་ཞུ་བའང་ཉིན་
རེར་བརྒྱ་རེ་ཙམ་བྱུང་ཞིང་། ཟབ་ལམ་གྱི་ཁྲིད་ལན་བདུན་གནང་བ་ལ། ཁྲིད་གྲྭ་སྔ་མ་རྣམས་
ལ་བརྒྱའམ་ཉིས་བརྒྱ་སོགས་ཅི་རིགས་དང་། ཁྲིད་རྙིང་མ་ཁྲིད་མོ་ཆེར་གྲགས་པ་ལ། དམ་
པོ་འདེབས་པ་སྟོང་དང་བརྒྱད་བརྒྱ་ལྷག་ཙམ་དང་། གྲངས་སུ་མ་བཅད་པ་ཟབ་ལམ་སྒོམ་
མཁན་དཔག་ཏུ་མེད་དེ། སྤྲང་པོ་ཚུན་ཆད་ཀྱང་ཆོས་ལ་དད་པ་སྐྱེས་ནས། ལམ་སྲང་རྣམས་
སུ་དབེན་གསུམ་སྒོམ་པ་དང་། སྐྱེ་བོ་སྟོང་ཕྲག་མང་པོ་ལ་མཆོག་དབང་གོང་མ་གནང་བས།
མི་རྣམས་ལ་ལྟ་ཅི་སྨོས། སྲང་གི་ཁྱི་ཚུན་ཆད་ལ་ཡེ་ཤེས་ཕེབ་པའི་རྣམ་འགྱུར་མང་དུ་བྱུང་།
གཞན་ཡང་དུས་འཁོར་གྱི་རྒྱུད་འགྲེལ་ཆེན་མོ་ཚར་གཅིག འབུམ་གྱི་བཤད་པ་ཚར་གཅིག
སེམས་འགྲེལ་ཆུང་བ་ཚར་གཉིས། དབུ་མ་སྟོད་ཚོགས་ཚར་གསུམ། སྙིང་པོའི་མདོ་བཅུ་དང་
དབང་མདོར་བསྟན་ཚར་གཉིས། ངེས་དོན་རྒྱ་མཚོ་སོགས་མང་དུ་གསུངས། དེ་ནས་རིམ་
པར་སྐྱིད་སྨད་དང་། ཡར་འབྲོག ཉང་སྟོད་སོགས་སུ་ཕེབས་ནས་ཟབ་ལམ་གྱི་ཁྲིད་མང་དུ་
གསུངས། ངམ་རིངས་སུ་ཆོས་སྡེ་བཏབ་ནས་འཆད་ཉན་གྱི་གྲྭ་བཙུགས། མདོར་ན་ཆོས་རྗེ་
ཐམས་ཅད་མཁྱེན་པ་འདི་ལ་རིགས་ལྡན་གྱི་སྤྲུལ་པ་ཡིན་པའི་སྙན་གྲགས་ཆེ་བ་དང་། དཔལ་
དུས་ཀྱི་འཁོར་ལོའི་ཆོས་ཀྱི་མངའ་བདག་ཆེན་པོར་མངོན་སུམ་དུ་བཞུགས་པ་ལ་བརྟེན།
དུས་མཉམ་གྱི་དགེ་བཤེས་ཕལ་མོ་ཆེ་ཞིག་གིས། ཆོས་འདི་དང་འབྲེལ་བའི་མན་ངག་ཅི་
454



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར།
རིགས་པ་མ་གསན་པ་མེད་པ་ལྟ་བུ་ཡིན། དབང་རྒྱུད་མན་ངག་རྫོགས་པར་གསན་པ་ཡང་
སྟོང་ཕྲག་མང་པོ་དང༌། དབང་དང་ཁྲིད་ཆ་ཚང་བ་ཐོབ་པ་ཁྲི་ཕྲག་བརྒལ་བ་དང་། མཆོག་
དབང་གོང་མ་དང་སོར་སྡུད་ཀྱི་ཁྲིད་གསན་ཅིང་ཉམས་མྱོང་སྐྱེས་པ་ནི་བགྲང་བར་མི་སྤོབས་
ཙམ་ཡོད་པར་གྲགས་ཤིང་། ཐོག་མར་ས་སྐྱར་འཆད་ཉན་ལ་ཐུགས་གཞོལ་བའི་ཚེ། གཞུང་
ཆེན་ཐམས་ཅད་ལན་མང་དུ་གསུངས། ཕྱིས་སྒྲུབ་པ་ལ་ཐེགས་ནས་སྟར་ཆགས་སུ་སྐྱོང་བའི་
འཆད་ཉན་གྱི་གྲྭ་འཛུགས་པ་མེད་ཀྱང་། དོན་གཉེར་མཁས་པ་དུ་མ་ལ་བྱམས་ཆོས་སྡེ་ལྔ།
དབུ་མ་སྟོད་ཚོགས། འབུམ་དང་། སྙིང་པོའི་མདོ་རྣམས་དང་། སེམས་འགྲེལ་སྐོར་གསུམ།
ཀྱེ་རྡོ་རྗེ་ནཱ་རོ་འགྲེལ་ཆེན་སོགས་མདོ་སྔགས་ཀྱི་ཆོས་བཀའ་མཐའ་ཡས་པར་གསུངས། དེ་
ཡང་སྤྱིར་བསྟན་པ་སྒོ་ཐམས་ཅད་ནས་རྒྱས་པར་མཛད། སྒོས་སུ་བོད་ཀྱི་རི་སུལ་ཐམས་ཅད་
རྡོ་རྗེའི་རྣལ་འབྱོར་གྱི་སྒྲུབ་པ་པོས་ཁྱབ་པ་དང་། བཤད་ཉན་གྱི་གྲྭ་ཐམས་ཅད་དུ་སྙིང་པོའི་
མདོ་དང་། རྒྱུད་བླ་མའི་བསྟན་བཅོས་ལས་བརྩམས་ཕྱིར་མི་ལྡོག་པའི་འཁོར་ལོའི་གཏམ་
བདེ་གཤེགས་སྙིང་པོ་སེངྒེའི་སྒྲས་ཁྱབ་པར་མཛད་དོ། །དེཡང་གཙོ་བོ་སྒྲུབ་པ་ཁོ་ན་ལ་
ཐུགས་གཞོལ་བར་མཛད་ཅིང་། ཆོས་གསུངས་པའི་དུས་ན་ཡང་གཟིགས་རྟོག་ཤར་སྦྱང་
ཐུགས་བསམ་སོགས་མཛད་མི་དགོས་ཏེ། ཆོས་གྲྭར་ཕེབས་པའི་དུས་དང་། ཞལ་བཀོད་
སོགས་གང་དགོས་པའི་དུས་དེ་ག་མ་གཏོགས་ཟབ་མོའི་རྣལ་འབྱོར་ཁོ་ན་ལ་བཞུགས་སོ། །
སྐུ་འཁོར་འགའ་ཞིག་གིས་བླ་མ་མཁྱེན་རབ་འདི་ལ་མཁན་ཆེན་བུ་སྟོན་པའི་གཟིགས་རྟོག་
གི་ཐུགས་རྩོལ་དང་། འཆད་ཉན་ལ་ཐུགས་གཞོལ་བ་འདི་ཡོད་ན་སངས་རྒྱས་འཇིག་རྟེན་དུ་
བྱོན་པ་ལྟ་བུ་ཞིག་ཡོང་བར་གདའ་ཞུས་པས། སྤྱིར་ཆོས་འདི་རྣམས་བསླབས་པས་གོ་བ་ཁོ་
ན་རང་ཡང་མིན། ཚོགས་སྒོ་དུ་མ་ནས་གསོག་ཅིང་བསྒོམས་ན་གོ་བ་ལགས། ད་ལྟ་སྙིང་པོ་
455



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བསྡུ་བའི་སྐབས་འདིར་སྒྲུབ་པ་ཁོ་ན་ཕན་ཡོན་ཆེ་བ་ཡིན་མོད་གསུངས་སོ། །དེ་ལྟར་བསྟན་
འགྲོའི་མཛད་པ་མཐར་ཕྱིན་ནས། དབུས་ཕྱོགས་ནས་ཇོ་ནང་གི་གདན་སར་ཕེབས་ནས།
ལོ་གཉིས་ཙམ་ན་སྐུ་དྲུང་དུ་འཁོད་པའི་འདུས་པ་རྣམས་ལ་གསུང་གླེང་ཞལ་ཏ་དང༌། འབྱུང་
འགྱུར་གྱི་ལུང་བསྟན་སོགས་གནང་སྟེ། རྒྱུད་ནས་བཤད་པ་བཞིན་དུ་ངོ་མཚར་གྱི་རྟགས་
བསམ་གྱིས་མི་ཁྱབ་པ་དང་བཅས། དགུང་གྲངས་བདུན་བཅུར་ཕེབས་པ། རབ་བྱུང་དྲུག་
པའི་ལྕགས་མོ་གླང་གི་ལོ། ཕྱི་ལོ་ ༡༣༦༡ ལོར་གཟུགས་སྐུ་ཆོས་དབྱིངས་སུ་བསྡུ་བའི་ཚུལ་
བསྟན་ཏོ། །དེ་ཡང་ཀུན་མཁྱེན་ཆེན་པོ་འདི་ལ་སྤྱིར་སློབ་མའི་ཚོགས་མཐའ་ཡས་ཤིང་། ཐུན་
མོང་མ་ཡིན་པའི་དགོངས་པ་སྐྱོང་བའི་སློབ་མ་རང་ཡང་ཤིན་ཏུ་མང་། དེ་དག་ལས་ཀྱང་གཙོ་
བོར་གྱུར་པ་རང་འདྲའི་སློབ་མ་བཅུ་གསུམ་སྟེ། ཀུན་སྤངས་ཆོས་གྲགས་དང་། ལོ་ཙཱ་བ་བློ་
གྲོས་དཔལ། ས་བཟང་ལོ་ཙཱ་བ་མ་ཏི་པཎ་ཆེན། འབྲི་གུང་ལོ་ཙཱ་བ་མ་ཎི་ཀ་ཤྲཱི། ཞང་སྟོན་རྒྱ་
བོ་བསོད་ནམས་གྲགས། ཐང་པོ་ཆེ་ཀུན་དགའ་འབུམ། ཐང་སྟོན་ཆུང་བ་བློ་གྲོས་དཔལ།
སྨན་ཆུ་ཁ་བ་བློ་གྲོས་རྒྱལ་མཚན། ཆོས་རྗེ་རིན་ཚུལ། གྷ་རུང་བ་ལྷའི་རྒྱལ་མཚན། ཆོས་རྗེ་
ཕུན་ཚོགས་དཔལ། ཆོས་རྗེ་ཕྱོགས་ལས་རྣམ་རྒྱལ། ཉ་དབོན་ཀུན་དགའ་དཔལ་བཅས་
དང་། གཞན་ཡང་མི་ཉག་པ་བྱམས་པ་ཁ་བོ་ཆེ། དེ་བཞིན་ཡབ་སྲས་ཐམས་ཅད་ཀྱི་སློབ་
མར་གྱུར་པ་མཚལ་མིན་པ་བསོད་ནམས་བཟང་ལ་སོགས་པ་མཐའ་ཡས་སོ། །
དེ་རྣམས་ལས་ཀུན་མཁྱེན་ཆེན་པོའི་གདན་ས་འཛིན་པའི་མངའ་བདག་ས་སྙིང་
སྤྲུལ་པ་ཆོས་རྒྱལ་ཕྱོགས་ལས་རྣམ་རྒྱལ་ནི། རབ་བྱུང་ལྔ་པའི་མེ་ཕོ་རྟ། ཕྱི་ལོ་༡༣༠༦ ལོར་
མངའ་རིས་ཡ་ཚ་རྒྱལ་པོའི་བླ་མཆོད་བླ་ཆེན་ཞིག་གི་སྲས་སུ་སྐུ་འཁྲུངས། ཡབ་དང་ཁུ་བོ་
སོགས་ལས་སྔགས་ཆོས་མང་པོ་དང་དབུ་མ་རྩ་འཇུག་སོགས་ལ་མཁས་པར་སྦྱངས། གཞོན་
456



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར།
ནུ་དུས་དེ་ཉིད་དུ་ཚོགས་པ་རྣམས་ལ་བཤད་པས་ངོ་མཚར་དུ་གྱུར། ནམ་ཞིག་ན་གསན་
བསམ་གྱི་ཆེད་དུ་དབུས་གཙང་ཕྱོགས་སུ་གཅིག་པུར་བྲོས་ནས་བྱོན། དབུས་ཀྱི་གུང་ཐང་དུ་
དཔང་ལོ་ཆེན་པོ་དང་མཇལ། དེ་རྗེས་བྲག་རམ་དུ་ལོ་གཅིག་ལ་ཕར་ཚད་དབུ་གསུམ་ལ་
སྦྱངས་པ་མཛད་པས་མཁས་པར་མཁྱེན། དགུང་ལོ་ཉེར་གཅིག་པ་ལ་དབུས་གཙང་གི་གྲྭ་ས་
ཐམས་ཅད་དུ་གྲྭ་སྐོར་མཛད། གཞུང་ལུགས་ཐམས་ཅད་ལ་མཁྱེན་པ་རྒྱས་ཤིང་། ཐུགས་
གསལ་བ་དང༌། བརྗོད་པ་གཙང་བ། རྩོད་པ་བཟང་བ་ལ་འགྲན་གྱི་ཟླ་མེད་པར་གྱུར།
མཚལ་པའི་དཔོན་དགའ་བདེས་ཕྱོགས་ལས་རྣམ་རྒྱལ་དུ་མཚན་གསོལ། མཚལ་གུང་ཐང་
གི་ཟུར་ཆོས་ཀྱང་མཛད། སླར་ཡང་བྲག་རམ་དུ་བྱོན་པ་ཞིག་ལ། ཇོ་ནང་ཀུན་མཁྱེན་ཆེན་པོ་
དང་མཇལ་ནས་གཞན་སྟོང་གི་གྲུབ་མཐའ་ལ་ལུང་རིགས་ཀྱི་བརྟག་དཔྱད་བྱེད་དགོས་
དགོངས་ནས་ཕེབས་པས། ཆོས་རྗེ་ཀུན་མཁྱེན་ཆེན་པོ་སྐུ་འབུམ་ལ་བསྐོར་བ་མཛད་པ་དང་
མཇལ། འབེལ་གཏམ་མཛད་པར་ཞུས་པས་ཤིན་ཏུ་དགྱེས་ཏེ། བླ་བྲང་དུ་ཞག་བདུན་ཙམ་
གྱི་རིང་ལ་འབེལ་གཏམ་ཤིན་ཏུ་འཕེལ་བར་མཛད། གཞན་སྟོང་གི་གྲུབ་མཐའ་སངས་རྒྱས་
ཐམས་ཅད་ཀྱི་དགོངས་པ། ཆོས་ཐམས་ཅད་ཀྱི་ཆོས་ཉིད་དུ་ངེས་པ་རྙེད། གཞན་སྟོང་འགོག་
བྱེད་ཀྱི་རྩོད་པ་རྣམས་ནི་རྣམ་པར་རྟོག་པའི་རི་མོ་ཙམ་ལས་དོན་ལ་མི་གནས་པར་མཁྱེན།
ཀུན་མཁྱེན་ཆེན་པོ་ལ་མི་ཕྱེད་པའི་དད་པ་ཐོབ། དེ་སྐབས་ཆོས་འབྲེལ་ཅི་རིགས་པ་གསན་
ནས་ཐེགས། སླར་དུས་ཀྱི་འཁོར་ལོའི་རྒྱུད་སོགས་ཐུགས་ལ་བཟུང་ནས་ཇོ་ནང་དུ་ཕེབས།
དུས་ཀྱི་འཁོར་ལོའི་དབང་ཞུས། ཟབ་ལམ་གྱི་ཁྲིད་བསྐྱངས་པས། ཉམས་རྟོགས་ཕུན་སུམ་
ཚོགས་པ་འཁྲུངས། རྒྱུད་འགྲེལ་ལ་སྦྱངས་པས་ཚེགས་མེད་པར་མཁྱེན། ཀུན་མཁྱེན་ཆེན་
པོ་ལ་དབང་དང་མདོ་སྔགས་ཀྱི་བཤད་པ་དཔག་ཏུ་མེད་པ་གསན་ཅིང་ལོ་མང་པོར་མཆོད་
457



རྫོ
སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
གཡོག་ཀྱང་མཛད། བུ་སྟོན་ཆེན་པོ་ལ་ཡང་ཕར་ཕྱིན་དང་མཚན་བརྗོད་གསན། ངམ་རིང་གི་
ཆོས་དཔོན་མཛད་ནས་ཕར་ཚད་ལ་བསྟན་བཅོས་མང་དུ་མཛད། བར་སྐབས་ན་ལོ་ཙཱ་བ་བློ་
གྲོས་དཔལ་སྐུ་གཤེགས་ནས་ཇོ་ནང་གི་གདན་ས་ལོ་དྲུག་མཛད། དེ་རྗེས་ཀུན་མཁྱེན་ཆེན་
པོ་གཤེགས་པ་དང་མི་རིང་བར་མཚལ་གུང་ཐང་དང་ཡར་ཀླུངས་སོགས་དབུས་ཕྱོགས་
རྣམས་སུ་དུས་ཀྱི་འཁོར་ལོའི་ཆོས་རྒྱ་ཆེར་སྤེལ། ཕྱིས་སྐུ་ཚེའི་སྨད་དུ་སླར་ཡང་ཇོ་ནང་གི་
གདན་ས་བསྐྱངས་ཏེ། མཐར་དགུང་ལོ་བརྒྱད་ཅུ་རྩ་གཅིག་ཐོག་རབ་བྱུང་དྲུག་པའི་མེ་སྟག་
ཕྱི་ལོ་༡༣༨༦ ལོར་དགོངས་པ་ཆོས་དབྱིངས་སུ་ཐིམ་ཚུལ་བསྟན་ཏོ། །
དེ་ལ་སློབ་ཚོགས་འགྲོ་དོན་ཅན་མཐའ་ཡས་པར་བྱོན་པ་ལས། གཙོ་བོ་ནི་ཉ་
དབོན་ཀུན་དགའ་དཔལ་ཏེ། དེ་ནི་རབ་བྱུང་ལྔ་པའི་ཤིང་མོ་བྱ། ཕྱི་ལོ་༡༢༨༥ ལོར། ཉིང་
པོར་འཁྲུངས། ཁམས་པའི་དགེ་བཤེས་ཉ་དར་མ་རིན་ཆེན་གྱི་དབོན་པོ་ཡིན་ལ། ཆུང་ངུ་
ནས་མཁྱེན་རབ་ཤིན་ཏུ་ཆེ་ཞིང༌། ཆོས་རྗེ་ཀུན་མཁྱེན་ཆེན་པོ་དང་ཡང་ཡང་མཇལ།
དགོངས་དོན་ཐུགས་སུ་ཆུད། དགུང་ལོ་ཉི་ཤུ་སྐོར་ལ་ཕྱག་ཞབས་གོང་སྟེ་འབྱོན་མ་ཐུབ་པ་
ལ། ཀུན་མཁྱེན་ཆེན་པོ་ས་སྐྱར་ཕེབས་པ་ཞིག་ལ། གྲོགས་ཀྱིས་ཁུར་ནས་བྱིན་རླབས་ཞུ་རུ་
བྱོན། ཀུན་མཁྱེན་ཆེན་པོས་ལྗགས་སྔགས་བཏབ་པ་ཙམ་གྱིས་བསྙུན་གཞི་ལས་འཕྲལ་དུ་
གྲོལ། ཕྱིས་མདོ་སྔགས་ཀྱི་གཞུང་ཐམས་ཅད་ལ་མཁྱེན་པ་རྒྱས་ཤིང་རིགས་པའི་དབང་ཕྱུག་
ཆེན་པོར་གྱུར། རྗེ་ཕྱོགས་ལས་རྣམ་རྒྱལ་ཡུན་རིང་བསྟེན་ཏེ་ཉམས་རྟོགས་མཐར་ཕྱིན་པ་
བརྙེས། ས་སྐྱར་འཆད་ཉན་ཡུན་རིང་མཛད། སྐུ་ཚེའི་སྨད་ལ་བློ་གསལ་དྲུག་བརྒྱ་ཙམ་གྱིས་
བསྐོར་ནས་རྩེ་ཆེན་གྱི་ཆོས་སྡེ་བཏབ། བཤད་སྒྲུབ་གཉིས་ཀའི་བསྟན་པ་ཤིན་ཏུ་འཕེལ་བར་
མཛད། ཚད་མ་དང་ཕར་ཕྱིན་གྱི་ཊིཀ་ཆེན་སོགས་བསྟན་བཅོས་དུ་མ་བརྩམས། རྗེ་བློ་
458



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར།
བཟང་གྲགས་པ་སོགས་བསྟན་པ་འཛིན་པའི་སྐྱེས་ཆེན་གྱི་སློབ་མའང་མཐའ་ཡས་པ་ཞིག་
བསྐྱངས། མཐར་དགུང་གྲངས་དགུ་བཅུ་རྩ་ལྔ་རབ་བྱུང་དྲུག་པའི་ས་ལུག ཕྱི་ལོ་༡༣༧༩
ལོར་དགོངས་པ་ཞི་བར་གཤེགས་སོ། །
དེའི་བརྒྱུད་འཛིན་གྱི་སློབ་མའི་གཙོ་བོ་ནི། གྲུབ་ཆེན་ཀུན་དགའ་བློ་གྲོས་ཏེ། དེ་
ཉིད་ཤར་ཁ་བའི་སྐུ་རུས་སུ་འཁྲུངས། མཁས་གྲུབ་ཀྱི་བླ་མ་མང་དུ་བསྟེན་པ་ལས། མདོ་
སྔགས་ཀྱི་ཟབ་ཆོས་མཐའ་ཡས་པ་གསན་བསམ་ཉམས་བཞེས་མཛད། ཁྱད་པར་ཉ་དབོན་
པ་ལས། ཕར་ཚད་མངོན་པ། འདུལ་བ། དབུ་མ་སོགས་མདོ་ཕྱོགས་དང་། དཔལ་དུས་ཀྱི་
འཁོར་ལོའི་ཆོས་སྐོར་མ་ལུས་པ་གསན་བཞེས་གནང་། རྒྱལ་པོའི་རིགས་སུ་འཁྲུངས་ཀྱང་
སྲིད་ལ་མ་ཆགས་པར་བས་མཐའ་རྣམས་སུ་སྒྲུབ་པ་ཁོ་ན་ལ་ཐུགས་གཞོལ་ཏེ། སྐུ་ཚེའི་སྨད་
ལ་འཁྲུལ་ཞིག་ཆེན་པོར་བཞུགས་ཤིང་། བུ་སྟོན་ཐམས་ཅད་མཁྱེན་པའི་སྐུའི་སྐྱེ་བ་ཡིན་
པར་གྲགས་སོ། །
དེའི་སློབ་མའི་གཙོ་བོ་འཇམ་དབྱངས་དཀོན་མཆོག་བཟང་པོ་ནི། ལ་སྟོད་བྱང་དུ་
སྐུ་འཁྲུངས། རྩ་བའི་གྲྭ་ས་བཟང་ལྡན་ཡིན་ཞིང་། ས་སྐྱ་སོགས་གྲྭ་ས་གྲགས་ཆེ་བ་ཕལ་ཆེར་
དུ་བྱོན་ཏེ། མཁན་ཆེན་འཇམ་དབྱངས་རིན་རྒྱལ་བ་ལས་ས་སྐྱ་པའི་ཆོས་སྐོར་རྣམས་གསན།
གྲུབ་ཆེན་ཀུན་དགའ་བློ་གྲོས་ལ་དུས་འཁོར་སོགས་ཟབ་དོན་མཐའ་དག་གསན་ཏེ་ཉམས་
བཞེས་མཛད། སི་ཏུ་རབ་བརྟན་ཀུན་བཟང་འཕགས་ཀྱིས་དབུ་བླར་བཀུར། ཉང་སྟོད་ཀྱི་
ཆོས་སྡེ་གསར་པའི་ཆོས་དཔོན་མཛད། ཇོ་ནང་པའི་གདན་ས་མཛད་དེ་སྒྲུབ་བརྒྱུད་ཀྱི་
བསྟན་པ་རྒྱ་ཆེར་བསྐྱངས་སོ། །དེ་ལ་མཁས་གྲུབ་ནམ་མཁའ་ཆོས་སྐྱོང་གིས་གསན་ཏེ།
459



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འདིས་ཀྱང་བླ་མ་དུ་མ་བསྟེན་པ་ལས། གཙོ་བོ་འཇམ་དབྱངས་དཀོན་མཆོག་བཟང་པོ་ལས་
མཚན་ཉིད་ཀྱི་གཞུང་རྣམས་མཁས་པར་སྦྱངས། གཞན་སྟོང་གི་གྲུབ་མཐའ་ལ་ངེས་པ་
གཏིང་ནས་ཚུགས། སྦྱོར་དྲུག་ཞུས་ཏེ་ཉམས་རྟོགས་མཐར་ཕྱིན། དུས་ཀྱི་འཁོར་ལོའི་རྒྱུད་
གཞུང་ལ་མཁས་པར་མཛད། རྩེ་ཆེན་དང་ཇོ་ནང་གི་གདན་ས་ཡུན་རིང་བསྐྱངས། སྐུ་འབུམ་
ཆེན་མོའི་ཆོས་འཁོར་བཅུ་གསུམ་ལ་གསེར་ཟངས་ཀྱིས་གཡོགས་པར་མཛད་པ་སོགས་ཕྲིན་
ལས་རྨད་དུ་བྱུང་ངོ༌། །
དེའི་སློབ་མ་པཎ་ཆེན་ནམ་མཁའ་དཔལ་བཟང་ནི། རྩ་བའི་གྲུབ་མཐའ་ས་སྐྱ་པ་
ཡིན། མུས་པ་རབ་འབྱམས་པ་ཐུགས་རྗེ་དཔལ་བཟང་གི་གྲྭ་སར་སློབ་གཉེར་མཛད། ལྷུན་
སྡིངས་སུ་དུས་འཁོར་བྱང་ལུགས་ལ་མཁས་པར་མཛད། ཕྱིས་རྒྱལ་བ་ནམ་མཁའི་མཚན་
ཅན་ལ་དཔལ་ཇོ་ནང་པའི་བཞེད་སྲོལ་སྦྱོར་དྲུག་གི་མན་ངག་རྫོགས་པར་གསན་པས་ཉམས་
རྟོགས་མཐར་ཕྱིན་པར་མཛད་དོ། ། །
དེའི་སློབ་མ་ལོ་ཆེན་རཏྣ་བྷ་དྲ་ནི། ཆུང་ངུའི་སྐབས་ནས་ཀྱང་བླ་མ་མང་དུ་བསྟེན་
ཏེ་གསང་སྔགས་གསར་རྙིང་ཀུན་ལ་མཁས་པར་མཛད། ཁྱད་པར་པཎ་ཆེན་ནམ་མཁའ་
དཔལ་བཟང་ལ་དུས་འཁོར་གྱི་ཆོས་སྐོར་མ་ལུས་པ་གསན་པས་ཉམས་རྟོགས་རྒྱས། སྤྱན་
རས་གཟིགས་སོགས་ཡི་དམ་གྱི་ལྷ་མང་པོའི་ཞལ་གཟིགས། མདོག་གི་སྨན་སྡེང་དང་།
བཞད་རི་བོ་གྲུ་འཛིན་སོགས་དགོན་གནས་མང་དུ་བཏབ། ཐུགས་རྗེ་ཆེན་པོའི་སྨར་ཁྲིད་
དང་སྦྱོར་དྲུག་གི་ཁྲིད་ཡིག་སོགས་ཀྱང་མཛད་པ་ཡིན་ནོ། །
དེ་ལ་རྗེ་བཙུན་ཀུན་དགའ་གྲོལ་མཆོག་གིས་གསན་ཅིང་། དེ་ཡང་རྗེ་འདི་ཉིད་
460



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར།
མངའ་རིས་སྨད་ཀྱི་གློ་བོ་སྨན་ཐང་དུ་ཡབ་གཉག་སྟོན་ཤཱཀྱ་མུ་ནེའི་རིགས་བརྒྱུད་དཔོན་ཚེ་
དབང་བཟང་པོ་དང་། ཡུམ་ཡེ་ཤེས་ཀྱི་མཁའ་འགྲོ་སྒྲོལ་འཇམ་ཞེས་པའི་སྲས་སུ་རབ་བྱུང་
དགུ་པའི་མེ་ཡོས། ཕྱི་ལོ་༡༥༠༧ ལོར་སྐུ་བལྟམས། རྭ་སྟོན་ཆོས་རྗེས་མཚན་སྒྲོལ་མ་འབུམ་
དུ་གསོལ། དེ་ནས་རིམ་གྱིས་དྲུང་པ་ཆོས་རྗེ་ལ་སྐྱབས་སྡོམ་དང་དགེ་བསྙེན་ཞུས་ཏེ་སྐྱེས་
རབས་ཀློག་པས་ཕལ་ཆེར་ཐུགས་སུ་ཆུད། གཞན་ཡང་དེའི་མདུན་ནས་གཤེད་དམར་གྱི་
དབང་ཞུས་ཤིང་། གསང་མཚན་ཞེ་སྡང་རྣམ་དག་རྡོ་རྗེར་གསོལ། རྗེ་དྲུང་བཙུན་པ་ལ་
བསྡུས་རྩིས་དང་གཞུང་ཆེན་རྣམས་ཐུགས་ལ་བཟུང་ནས་རྒྱུག་ཕུལ། གཞན་ཡང་ཕར་ཚད་
འདུལ་མངོན་བྱམས་ཆོས་སྤྱོད་འཇུག བཤེས་སྤྲིངས་སོགས་ཐུགས་སུ་ཆུད་དེ་རྗེ་དྲུང་ཆོས་
རྗེར་རྒྱུག་སྣོན་ཕུལ། དགུང་ལོ་བཅུ་པར་རྗེ་དྲུང་མདུན་དགེ་ཚུལ་གྱི་སྡོམ་པ་ཞུས། མཚན་
ཀུན་དགའ་གྲོལ་མཆོག་ཏུ་གསོལ། མཁན་སུ་བྷ་ག་ཏ་སོགས་ལ་མདོ་སྔགས་ཀྱི་ཆོས་མང་དུ་
གསན། དེ་ནས་རིམ་བཞིན་ངོར་ཆེན་ཡབ་སྲས་དང་དྲུང་པ་ཆོས་རྗེ་རྣམས་ཀྱིས་མཁན་སློབ་
སོགས་མཛད་ནས་བསྙེན་རྫོགས་ཀྱི་སྡོམ་པ་ཞུས་ཤིང་། དྲུང་ཆོས་རྗེའི་གདན་སར་མངའ་
གསོལ། ཡེ་ཤེས་ཀྱི་མཁའ་འགྲོ་མ་ནི་གུ་མའི་ཞལ་གཟིགས་ཏེ་ཆོས་དྲུག་གི་བཀའ་རྣམས་
ཞུས། གཞན་ཡང་རྣམ་སྲས་རྟ་བདག་བརྒྱད་ཀྱི་ཞལ་གཟིགས། མནལ་ལམ་དུ་མི་ཏྲ་ཛོ་གིས་
སྙིང་པོ་དོན་གསུམ་གནང་ཞིང་། ནི་གུ་མ་སོགས་མཁའ་འགྲོ་མ་མང་པོའི་ཚོགས་འཁོར་དུ་
ཡང་ཡང་ཕེབས། ཤ་ཝ་རིས་ཀྱང་བྱིན་གྱིས་བརླབས་ཤིང་དབང་བསྐུར་བ་སོགས་དག་སྣང་
དུ་ལྷ་དང་བླ་མ་དུ་མ་ལས་ཟབ་ཆོས་དཔག་ཏུ་མེད་པ་གསན་ཏེ། ལྷ་དང་མཁའ་འགྲོས་
གསོལ་བའི་མཚན་འཇམ་མགོན་གྲུབ་པའི་དཔའ་བོ་ཞེས་བྱ། དངོས་ཀྱི་བླ་མ་མཁས་གྲུབ་
བཞི་བཅུ་ཙམ་བསྟེན་ནས་མདོ་སྔགས་མཐའ་ཡས་པ་གསན་བཞེས་གནང་། རྒྱ་སྒོམ་ལེགས་
461



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རྒྱལ་ལ་མགོན་པོའི་སྤྲུལ་པས་ཆོས་བདག་པོའི་ལག་ཏུ་སྤྱོད་གསུངས་པའི་ལུང་བསྟན་ལྟར་
ནི་གུ་ལུགས་ཀྱི་ཆོས་སྐོར་མ་ཚང་བ་མེད་པར་གསན། ཁྱད་པར་ལོ་ཆེན་རཏྣ་བྷ་དྲའི་མདུན་
དུས་ཀྱི་འཁོར་ལོའི་ཆོས་སྐོར་ཡོངས་རྫོགས་ཞུས། གཞན་ཡང་དབུས་གཙང་མངའ་རིས་
སོགས་ཡུལ་ཕྱོགས་མང་པོར་ཕེབས་ཏེ་སེར་སྐྱ་མཆོག་དམན་དཔག་ཏུ་མེད་པ་ལ་ཆོས་ཆར་
འཛད་མེད་ཕབས་པས་བྱང་བདག་ངག་དབང་རྣམ་རྒྱལ་བཀྲིས་སྟོབས་རྒྱས། རིན་སྤུངས་
ཆོས་རྒྱལ་ངག་གི་དབང་ཕྱུག་སོགས་བོད་ཀྱི་ཆེ་རྒུ་ཐམས་ཅད་ཀྱིས་དབུ་བླར་བསྟེན། མདོར་
ན་རྗེ་འདི་ཉིད་ནི་ཟབ་ཆོས་མཐའ་དག་གི་མཛོད་དུ་གྱུར་ཏེ། སྒྲོལ་མ་དང་མགོན་པོའི་སྐོར།
སྙན་རྒྱུད་ཚད་མ་བཞི་ལྡན་གྱི་སྐོར། གྲོལ་མཆོག་ཁྲིད་བརྒྱའི་སྐོར། བློ་སྦྱོང་སྐོར། སྙིང་པོ་
དོན་གསུམ། སེམས་ཉིད་ངལ་གསོ། ཐིག་ལེ་བཅུ་དྲུག ཤེར་ཕྱིན་བཀའ་བབ་དྲུག་པ། ཞི་
བྱེད་ལམ་ལྔ། བྱམས་ཆོས་སྡེ་ལྔ། ཀྱེ་རྡོར་སྐོར། དུས་འཁོར་མན་ངག་སྦྱོར་དྲུག ལམ་
འབྲས། གསང་འདུས་རིམ་ལྔ། བདེ་མཆོག། རྡོ་རྗེ་གདན་བཞི། ནཱ་རོ་ཆོས་དྲུག ནི་གུ་ཆོས་
དྲུག་སོགས་དབང་ལུང་མན་ངག་བརྒྱ་རྩ་བརྒྱད་ཀྱིས་མཚོན་ཇོ་ནང་ཤངས་པ་ས་སྐྱ་སོགས་
ཀྱི་ཆོས་སྐོར་མཐའ་དག་མངའ་བས་བསྟན་འགྲོའི་ཕྲིན་ལས་ནམ་མཁའ་དང་མཉམ་མོ། །
བར་སྐབས་རེ་ཇོ་ནང་གི་གདན་ས་མཛད། སྐུ་ཚེའི་སྨད་དུ་ཆོས་ལུང་བྱང་རྩེ་བཏབ་ནས་སྒྲུབ་
སྡེ་ལ་གཙོ་བོར་མཛད་དོ། །བུ་སློབ་ཀྱི་གཙོ་བོ་རྣམས་ནི། རྡོ་རིང་ཀུན་དགའ་རྒྱལ་མཚན།
ཆོས་སྐུ་ལྷ་དབང་གྲགས་པ། མཁས་དབང་བྱམས་པ་ལྷུན་གྲུབ། མཁན་ཆེན་ལུང་རིགས་རྒྱ་
མཚོ། རྗེ་དྲུང་ཀུན་དགའ་དཔལ་བཟང་བཅས་སོ། །དེ་ནས་སྔོན་གྱི་སྐྱེས་རབས་དང་རྗེས་
ནས་ཡང་སྲིད་ངོས་འཛིན་སོགས་ཀྱི་ལུང་བསྟན་གསལ་བར་མཛད་དེ་བསྟན་འགྲོའི་དོན་རེ་
ཞིག་རྫོགས་ཚུལ་གྱིས་དགུང་གྲངས་དྲུག་ཅུ་རབ་བྱུང་དགུ་པའི་མེ་སྟག ཕྱི་ལོ་༡༥༦༦ ལོར་
462



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར།
གཟུགས་སྐུ་ཆོས་དབྱིངས་སུ་ཐིམ་པའོ། ། །
དེའི་བརྒྱུད་འཛིན་གཙོ་བོ་མཁན་ཆེན་ལུང་རིགས་རྒྱ་མཚོ་ནི། ཉང་སྟོད་སྡེ་བ་
གཙང་ཁང་བའི་སྐུ་རུས་སུ་འཁྲུངས། གསེར་མདོག་ཅན་དུ་མདོ་སྔགས་མཐའ་དག་ལ་
གསན་བསམ་མཐར་ཕྱིན་པ་མཛད། ལྷག་པར་རྗེ་ཀུན་དགའ་གྲོལ་མཆོག་ལ་དཔལ་དུས་ཀྱི་
འཁོར་ལོའི་དབང་དང་། རྒྱུད་བཤད། སྦྱོར་བ་ཡན་ལག་དྲུག་པའི་མན་ངག་ཐམས་ཅད་མ་
ཚང་བ་མེད་པ་གསན་བསམ་ཉམས་བཞེས་དཔྱིས་ཕྱིན་པ་གནང་། མ་འོངས་ལུང་བསྟན་
ལྟར་རྗེ་ཀུན་དགའ་གྲོལ་མཆོག་གི་ཡང་སྲིད་འཁྲུལ་བྲལ་ངོས་འཛིན་མཛད་དེ་རང་ལ་མངའ་
བའི་རྒྱུད་ལུང་མན་ངག་མཐའ་དག་བུམ་པ་གང་བྱོའི་ཚུལ་དུ་འབུལ་གནང་མཛད་དེ་ཐུགས་
དགོངས་རྫོགས་པ་དང་དགོངས་པ་ཞི་བའི་དབྱིངས་སུ་ཐིམ་པའི་ཚུལ་བསྟན་ཏོ། །
དེའི་རྗེས་སུ་ངེས་དོན་བསྟན་པ་འཛིན་པའི་སྐྱེས་མཆོག་རྗེ་བཙུན་ཆེན་པོ་ཀུན་
དགའ་སྙིང་པོ་བཀྲིས་རྒྱལ་མཚན་དཔལ་བཟང་པོའམ། མཚན་ཡོངས་སུ་གྲགས་པ་ཇོ་ནང་
ཆེན་པོ་ཏཱ་ར་ནཱ་ཐ་ཞེས་ཁྱབ་བདག་འཁོར་ལོའི་དབང་ཕྱུག་དེ་ཉིད་ཀྱི་གསང་གསུམ་དཔལ་
ལྡན་འཁོར་ལོ་སྡོམ་པ་དང་མི་གཉིས་པའི་ངོ་བོར་རྟག་ཏུ་བཞུགས་པ་ལ། གང་འདུལ་གྱི་
མཛད་པ་ཐུན་མོང་སྤྱི་ཡི་ཁམས་དབང་དང་མཐུན་པར་སྟོན་པའི་རིམ་པ་ཐོག་མར་འཕགས་
ཡུལ་དུ་སློབ་དཔོན་ཀླུ་སྒྲུབ་ཀྱི་སྤྱན་སྔར་པཎྜི་ཏ་འབར་བའི་གཙོ་བོ་ཞེས་པའི་སྐུའི་སྐྱེ་བ་
བཞེས་ཏེ། སྡེ་སྣོད་གསུམ་དང་རིག་པའི་གནས་མཐའ་དག་ལ་མཁས་པའི་རྩེར་སོན་ཏེ་མུ་
སྟེགས་ཀྱི་རྒོལ་བ་ངན་པའི་ཚོགས་མ་ལུས་པ་ལུང་དང་རིགས་པ་དང་ནུས་མཐུས་ཕམ་པར་
མཛད་པ་སོགས་ངོ་མཚར་གྱི་རྣམ་པར་ཐར་པ་བསམ་གྱིས་མི་ཁྱབ་པ་མངའ། དེ་རྗེས་དུས་
463



རྫོ
སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འཁོར་རྒྱུད་ཕྱི་མ་ལས་ལུང་བསྟན་པའི་གྲུབ་ཆེན་ནག་པོ་སྤྱོད་པ་དང་། རཱ་ཏན་བྷ་ལ། བོད་
དུ་པཎྜི་ཏ་རོང་ཟོམ་ཆོས་བཟང་། འབའ་རོམ་དར་མ་དབང་ཕྱུག ཨ་ཝ་དྷུ་ཏི་འོད་ཟེར་
དཔལ། ཞང་སྟོན་འབྲུག་སྒྲ་རྒྱལ་མཚན། གཉོས་ལྷ་ནང་པ་སངས་རྒྱས་རས་ཆེན། ཀུན་
མཁྱེན་སངྒྷ་བྷ་དྲ། འཇམ་དབྱངས་ཆོས་རྗེ་བཀྲིས་དཔལ་ལྡན། པཎྜི་ཏ་ཆོས་ཀྱི་ཉིན་བྱེད།
དགའ་བྱེད་ས་སྐྱོང་། རྗེ་བཙུན་ཀུན་དགའ་གྲོལ་མཆོག་སྟེ་སྔོན་གྱི་སྐྱེས་རབས་བཅུ་གསུམ་
ཞེས་གྲགས་པ་དེ་རེ་རེ་ལའང་ངོ་མཚར་བའི་རྣམ་ཐར་བསམ་གྱིས་མི་ཁྱབ་པ་མངའ་ནའང་
འདིར་ཡི་གེས་འཇིགས་ཏེ་མ་སྨོས་ལ།
སྐབས་སུ་བབས་པ་སྐྱེས་རབས་བཅུ་བཞི་པ་རྗེ་བཙུན་ཀུན་དགའ་སྙིང་པོ་སྟེ།
འཁྲུངས་ཡུལ་ནི་བོད་ཁམས་སྐྱོང་བའི་བརྟན་མ་བཅུ་གཉིས་ཀྱི་ནང་ཚན་རྡོ་རྗེ་གཡུ་སྒྲོན་མའི་
གནས་ཁ་རག་འབྲང་གི་ཕུ། ཤར་པ་ཀུན་དགའ་སེངྒེས་ཕྱག་བཏབ་པའི་དགོན་གཞི་དེར་
ཡབ་རྣམ་རྒྱལ་ཕུན་ཚོགས་དང་། ཡུམ་རྡོ་རྗེ་བུ་དགའ་ལྷ་མོ་གཉིས་ཀྱི་སྲས་སུ་རབ་བྱུང་བཅུ་
པའི་ཤིང་མོ་ཕག་གི་ལོ་ཆུ་སྟོད་ཟླ་བའི་ཚེས་བརྒྱད། ཕྱི་ལོ་༡༥༧༥ ལོར། གྲོད་བུ་འཇའ་ཚོན་
ཁ་དོག་ལྔ་ལྡན་གྱི་ནང་དུ་སྐུ་བལྟམས། དེ་ཡང་ཁ་འབྱེད་མ་ཐག་ཁྱེའུ་སྐུ་ལ་ཤ་མཚན་ཁྲག་
ཞག་གི་ཐིག་ལེ་ལི་ཁྲིའི་ཚངས་སྐུད་ཀྱི་རྣམ་པ་ཅན། ཕྱག་ཞབས་ལ་འཁོར་ལོ་དང་། སྐུ་ལ་
གུར་གུམ་གྱི་དྲི་ངད་ལྡན་པ། སྤྱན་གྱིས་ཕྱོགས་ཐམས་ཅད་ལ་གཟིགས་བཞིན་ཞལ་ནས་
སུམ་བྷ་ནིའི་སྔགས་ལན་གསུམ་བརྗོད་པ་ཞིག་འཁྲུངས་སོ། །དེ་སྐབས་ནམ་མཁའ་ནས་མེ་
ཏོག་གི་ཆར་བབས། བྱ་བྱིའུ་རྣམས་ཀྱང་སྐད་སྙན་སྒྲོགས་པ་སོགས་ངོ་མཚར་གྱི་ལྟས་བསམ་
གྱིས་མི་ཁྱབ་པ་བྱུང་། སྨྲ་ཤེས་ཙམ་ནས་ང་བླ་མ་ཀུན་དགའ་གྲོལ་མཆོག་ཡིན་ཞེས་ཡང་ཡང་
གསུངས། སྐུ་སྐྱེ་སྔོན་མའི་གྲྭ་རིགས། རྟེན་གསུམ། ཉེ་གནས་སོགས་གསལ་བར་གསུངས་
464



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར།
པས་ཀུན་ངོ་མཚར་སྐྱེས་ཏེ་རེ་ཞིག་གསང་ཐབས་སུ་བསྐྱེད་བསྲིངས། ནམ་ཞིག་ན་ཞལ་ངོ་
འཁོར་བཅས་ནང་དུ་གསོལ་བ་མཛད་སྐབས། གང་བྱུང་ཆ་མེད་པར་རྣལ་འབྱོར་པ་སྐུ་ཤ་སྔོ་
སང་ངེ་བ། སྐུ་ལ་རས་དང་སྟག་ལྤགས་ཀྱི་ན་བཟའ་གསོལ་བ། ལག་ན་མི་ཐོད་རློན་པ་
ཐོགས་པ། རལ་པའི་ཐོད་བཅིངས་ཅན་ཞིག་བྱོན་པ། གཞན་ཀུན་སྐྲག་ཀྱང་སྐུ་སྐྱེས་གཞོན་
ནུ་དེ་ཉིད་དགྱེས་ཤིང་དེ་ལ་ཕྱག་འཚལ་ཏེ་གསུང་གླེང་མང་དུ་མཛད། དེས་ཀྱང་རྣམ་
འཇོམས་ཀྱི་འཁྲུས་དང་། ལྕགས་ཕུར་ཞིག་གནང་། ཕུར་བུ་འདི་སྔོན་པད་འབྱུང་གིས་མཚོ་
རྒྱལ་ལ་གནང་། དེས་སྣ་ནམ་བདུད་འཇོམས་ལ་གནང་། དེས་བསམ་ཡས་སུ་གཏེར་དུ་སྦས་
པ་ཕྱིས་བླ་མ་གཡུང་སྟོན་པས་བཏོན་པ་ཡིན་ཚུལ་རྒྱས་པར་གསུངས། དེ་ནས་གསོལ་བཞེས་
མཛད་དེ་མི་སྣང་བར་གྱུར། སྐུ་ཆུང་ངུ་ནས་ཀྱང་ཆོས་གསུངས་པ་དང་། རྟེན་གསུམ་ལ་དད་
པ། འགྲོ་ལ་བྱམས་སྙིང་རྗེ་སོགས་རང་ཤུགས་སུ་མངའ། ཡི་གེ་འབྲི་ཀློག་དང་། ཡི་དམ་
ཆོས་སྐྱོང་གི་མངོན་རྟོགས་རྩ་སྔགས་སོགས་མ་བསླབས་པར་ཐོགས་མེད་དུ་མཁྱེན། དགུང་
གྲངས་བཞི་བའི་ཐོག མཁན་ཆེན་ལུང་རིགས་རྒྱ་མཚོ་ལ་མཁའ་འགྲོས་ལུང་བསྟན་དང་། རྗེ་
གོང་མས་གནང་བའི་ལུང་བསྟན་ཤོག་ཕྲ་སོགས་རྩེ་མཐུན་གྱིས། ཡང་སྲིད་འཁྲུལ་བྲལ་ངོས་
འཛིན་དང་འབྲེལ་ཆོས་ལུང་བྱང་རྩེར་རྟེན་འབྲེལ་གྱི་སྒོ་དུ་མ་དང་བཅས་མངའ་གསོལ་ཁྲི་
སྟོན་ཤིན་ཏུ་ཟབ་རྒྱས་མཛད། དགུང་ལོ་བརྒྱད་པར་དཔལ་སྟག་ལུང་པ་ཆེན་པོ་ཀུན་དགའ་
རྒྱལ་མཚན་གྱི་མདུན་ནས་རབ་ཏུ་བྱུང་སྟེ་མཚན་ཀུན་དགའ་སྙིང་པོ་བཀྲིས་རྒྱལ་མཚན་དུ་
གསོལ། དག་སྣང་དུ་སྤྲུལ་པའི་བཤེས་གཉེན་ཛཱ་ལ་ནཱ་ཐས། ཏཱ་ར་ནཱ་ཐ་ཞེས་པའི་མཚན་
གསོལ། མཁས་མཆོག་བྱམས་པ་ལྷུན་གྲུབ་གནས་ཀྱི་བླ་མ་བསྟེན་ནས་མདོ་རྒྱུད་ལ་གསན་
སྦྱངས་མཛད་དེ་མཁས་པའི་གནས་ཐོབ། རྡོ་རིང་བ་ལས་ལམ་འབྲས་གཙོ་བོར་གྱུར་པའི་
465



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དབང་གདམས་པ་བསམ་གྱིས་མི་ཁྱབ་པ་གསན། རྗེ་བྲག་སྟོད་པ་ཆོས་སྐུ་ལྷ་དབང་གྲགས་
པའི་མདུན་ནས་ཆོས་དྲུག་ཕྱག་ཆེན་རྣམས་ཀྱིས་གཙོས་མན་ངག་མཐའ་ཡས་པ་ལེགས་པར་
གསན་པས། ནང་ཟབ་ལམ་གྱི་མངོན་པར་རྟོགས་པའི་ཀློང་བརྡོལ་ཏེ་གྲུབ་པའི་དབང་ཕྱུག་
ཆེན་པོའི་གོ་འཕང་བརྙེས། རྗེ་དྲུང་ཀུན་དགའ་དཔལ་བཟང་ནས་དུས་འཁོར་དང་མགོན་
བཀའ་རྣམས་གནང་སྟེ་ཇོ་ནང་གི་གདན་ས་གཏད། མཁན་ལུང་རིགས་རྒྱ་མཚོས་དུས་འཁོར་
དབང་དང་རྒྱུད་བཤད། སྦྱོར་བ་ཡན་ལག་དྲུག་པའི་བྱིན་རླབས་དོན་བརྒྱུད་བཅས་སྩལ་ཞིང་
བསྒྲུབས་པས་ཉམས་རྟོགས་ཕུལ་དུ་ཕྱིན་ཏེ་ཇོ་ལུགས་ཁྲིད་གྲོལ་ནས་བུ་ལུགས་ལ་མགྱོགས་
ཁྲིད་དང་། ཇོ་ཞལ་བླ་མ་དམ་པའི་ཡིག་ཆ་རྣམས་དང་། རྒྱ་གཞུང་ཡིག་རྙིང་ཕལ་ཆེ་བ་དང་།
ཀུན་མཁྱེན་ཆེན་པོའི་གསུང་འབུམ། གཞན་ཡང་བཀའ་དང་དགོངས་འགྲེལ་མཐའ་ཡས་པ་
གསན་བསམ་མཛད། མཁས་གྲུབ་སངས་རྒྱས། རྡོ་རྗེ་འཛིན་པ། ཡེ་ཤེས་དབང་པོ་སོགས་
ལས་ས་སྐྱ། ཇོ་ནང་། ཤངས་པ། ཞྭ་ལུ། འབྲུག་པ། ཀཾ་ཚང་། སྟག་ལུང་སོགས་ཀྱི་ཆོས་སྐོར་
མང་པོ་དང་། རྒྱུད་སྡེ་བཞིའི་དབང་ཁྲིད་མན་ངག་མ་ལུས་པ་གསན། རྒྱ་གར་གྲུབ་ཆེན་གུ་རུ་
ལྷོ་ཕྱོགས་པ་སངས་རྒྱས་སྦས་པའི་མགོན་པོ་སོགས་སྔ་ཕྱི་རྣམས་སུ་རྒྱ་གར་གྱི་མཁས་གྲུབ་
དུ་མ་ལས་ཀྱང་གསང་སྔགས་རྒྱུད་སྡེའི་དབང་དང༌། བསྐྱེད་རྫོགས་སོགས་ཀྱི་ཟབ་ཆོས་
དང༌། ཕྱི་ནང་གི་རིག་གནས་སྒྲ་སོགས་གསན་པས་དགོངས་དོན་ཀུན་མངོན་པར་བྱང་ཆུབ།
དེ་ནས་དགུང་ལོ་ཉི་ཤུ་ཐོག་འདུལ་འཛིན་ཀུན་དགའ་རྒྱལ་མཚན་གྱིས་མཁན་པོ། བྱམས་པ་
ལྷུན་གྲུབ་ཀྱིས་སློབ་དཔོན། རྗེ་དྲུང་ཀུན་དགའ་སོགས་ལས་བསྙེན་པར་རྫོགས་པའི་དགེ་
སློང་གི་སྡོམ་པ་བཞེས་ཤིང་། ཕྱི་ལྟར་ཉན་ཐོས་ཀྱི་སྤྱོད་པ། ནང་དུ་རྒྱལ་སྲས་བྱང་ཆུབ་
སེམས་དཔའ་དང་། གསང་བ་རྡོ་རྗེ་འཛིན་པ་ཆེན་པོར་གྱུར། དགུང་ལོ་ཉེར་གཅིག་སྟེང་ཇོ་
466



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར།
ནང་གི་གདན་ས་འཛིན་པའི་ཁྲིར་མངའ་གསོལ། དེ་ནས་བཟུང་ལོ་བསྟར་ཆགས་མེད་ཇོ་
ནང་དུས་ཁྲིད་ཆེན་མོ་བཙུགས། རྒྱ་གར་སློབ་དཔོན་སུ་ནི་རྩྭ་ཎ་ཤི་དང་པུཎྜ་བཛྲ་སོགས་ལས་
ཟབ་ཆོས་མང་པོ་གསན། སླར་ཇོ་ནང་དུ་དུས་འཁོར་རྡུལ་ཚོན་གྱི་དཀྱིལ་འཁོར་བཞེངས་
སྟེང་ནས་སྒྲུབ་སྡེ་བ་བདུན་བརྒྱ་ཙམ་ལ་དབང་བཅུ་གཅིག་རྫོགས་པར་གནང་། དགུང་ལོ་
ཉེར་དྲུག་སྐོར། རྭ་སྒྲེང་སོགས་སུ་ཕེབས་སྐབས་ཚོགས་སུ་ཆོས་འབྲེལ་དང་ཁྱད་པར་བྲག་
སེང་གེའི་ཞོལ་རྗེ་ཙོང་ཁ་བ་ཆེན་པོའི་བཞུགས་ཁྲིའི་སྟེང་ནས་ལམ་རིམ་གསུངས་པ་སོགས་
བསྟན་འགྲོའི་དོན་རྒྱ་ཆེར་མཛད། སློབ་དཔོན་རིན་པོ་ཆེ་བྱམས་པའི་ཞལ་བཀོད་དང་བསྟུན་
སྐུ་འབུམ་ཞིག་གསོས་གྲུབ་སྐབས་ཉམས་སྣང་ལ། ལུང་པ་གྲུ་གསུམ་དམར་པོ་ཞིག་གི་
དབུས་ན་ཤེལ་གྱི་རི་བློས་མི་འཁྱུད་པ་དེ་ཉིད་ལ་མཆོད་རྟེན་བཟང་པོ་དབྱིབས་ཆེ་ཆུང་མ་
ངེས་པས་གོ་མཚམས་མེད་པར་གཏམས། མཆོད་རྟེན་རེ་རེ་ལ་སངས་རྒྱས་བྱང་སེམས་
དཔག་ཏུ་མེད་པས་ཞུ་བ་ཞུ་ལན་སོགས་ཆོས་སྒྲ་དི་རི་རི་འདུག ནམ་མཁའ་ནས་མེ་ཏོག་གི་
ཆར་དང་། ཕྱོགས་བཅུ་ནས་སེམས་ཅན་གྲངས་མེད་པས་མཆོད་པ་བྱེད་ཀྱིན་ཐམས་ཅད་
ཀྱང་མགྲིན་གཅིག་ཏུ།
ཨེ་ཡིག་ལ་ནི་ཝཾ་ཡིག་གནས། །
རྒྱལ་བ་ཀུན་གྱི་ཕོ་བྲང་ལ། །
སངས་རྒྱས་གྲངས་མེད་བདུན་བཅུ་གཉིས། །
འཁོར་ནི་བྱེ་བ་བྱེ་བས་བསྐོར། །
བདེ་ཆེན་འོད་དཔག་མེད་པའི་ཞིང་། །
ཞེས་སོགས་གསུངས་ཤིང་རི་འདི་ཅི་ཡིན་དྲིས་པས། མཆོད་རྟེན་དཔལ་ཡོན་ཅན་ཡིན་ཟེར་
467



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བའི་སྣང་བ་ཤར་བས། རང་རེ་ཇོ་ནང་པ་རྣམས་རྣམ་དཀར་གྱི་ལེགས་ཚོགས་འཕེལ་བ་ལ་
སྐུ་འབུམ་ཆེན་པོར་ཞབས་ཏོག་བྱེད་པ་ལ་རག་ལས་སོ་གསུངས། ཡང་དགུང་ལོ་ཉེར་དགུ་
པའི་སྐབས་ན་ཇོ་ནང་དུ་བཞུགས་སྐབས། ཐོ་རེངས་སྤྲིན་གསེབ་ནས་རྗེ་བཙུན་བྱམས་པ་
བྱོན་ནས་མཐར་རང་ལ་ཐིམ་སྙམ་པ་ན། ངེད་རང་གིས་ལྷ་ཀླུ་འདྲེ་སྲིན་མང་པོར་ཆོས་འཆད་
ཀྱིན་འདུག ཉམས་དེ་ཡལ་བ་ན་གཞན་སྟོང་དབུ་མའི་གྲུབ་མཐའ་ལ་ངེས་ཤེས་གཏིང་ནས་
རྙེད་ཅེས་གསུངས། ཀུན་མཁྱེན་ཆེན་པོའི་ཞལ་གཟིགས་ལུང་བསྟན་མང་དུ་བྱུང་བ་དང༌།
མནལ་ལམ་དུ་ཤམྦྷ་ལར་ཕེབས་པས་ཡུལ་གྱི་བཀོད་པ་གསལ་བར་གཟིགས་པ་དང་། ཕོ་
བྲང་ཀ་ལཱ་པར་ཕེབས་པས་ས་བཅུ་བྱང་ཆུབ་སེམས་དཔའ་རིགས་ལྡན་སྤྲུལ་པའི་སྐུ་དང་
མཇལ་ཏེ་གསུང་གི་སྣང་བ་བྱུང་བ་དང༌། དེ་རྗེས་རིམ་པར་གཙང་སྡེ་སྲིད་ཕུན་ཚོགས་རྣམ་
རྒྱལ་གྱིས་ཆོས་གཞིས་དང་ལྷ་འབངས་སོགས་རྒྱ་ཆེར་ཕུལ་ཏེ་ངེས་དོན་གྱི་ཆོས་གཞི་དགོན་
གནས་འདེབས་པའི་མཐུན་རྐྱེན་སྒྲུབ་པར་ཞུས་པ་དང་། ཕྱི་ནང་གི་ས་དཔྱད་སོགས་དགེ་
མཚན་དུ་མ་ཚང་བའི་རྫོང་མདུན་དུ་དཔལ་རྟག་བརྟན་དམ་ཆོས་གླིང་ངེས་དོན་དགའ་བའི་
ཚལ་གྱི་གནས་གཞི་གསར་བཞེངས་མཛད་པར་རྟེན་འབྲེལ་ལེགས་ཚོགས་དུ་མ་བྱུང་བ་ནས་
དགུང་ལོ་ཞེ་གཅིག རབ་བྱུང་བཅུ་པའི་ཤིང་མོ་ཡོས། ཕྱི་ལོ་༡༦༡༥ ལོར་དབུ་བཙུགས་ནས་
གཙུག་ལག་ཁང་ཉི་ཤུ་རྩ་གྲངས། གྲྭ་ཁང་བརྒྱ་ཕྲག་ལྕགས་རི་དང་བཅས་པ། ནང་དུ་སྐུ་རྟེན་
སངས་རྒྱས་བྱང་སེམས་བླ་མ་ཡི་དམ་སོགས་དཔག་ཏུ་མེད་པ་སྐུ་རྒྱུ་རིན་པོ་ཆེ་སྣ་ཚོགས་པ་
ལས་གྲུབ་པ། བཀའ་བསྟན་བཅོས་འགྱུར་རོ་ཅོག་ཚར་གྲངས་དུ་མ་དང་། བཀའ་འབུམ་གྱི་
རིགས་སོགས་མཐའ་ཡས་པ་དང་། བདེ་གཤེགས་མཆོད་རྟེན་བརྒྱད་དང་། རེག་པ་མེད་
པའམ་དུས་འཁོར་ནས་གསུངས་པའི་མཆོད་རྟེན་རྣམས་གསེར་ཟངས་ཕྲ་ཚོམ་བཟོ་བཀོད་ངོ་
468



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར།
མཚར་ཅན་སོགས་མདོར་ན་སོ་སྐྱེའི་སྤྱོད་ཡུལ་ལས་ཤིན་ཏུ་འདས་པའི་གཙུག་ལག་ཁང་རྟེན་
དང་བརྟེན་པར་བཅས་པ་ལོ་བཅུ་གསུམ་གྱི་ཁོངས་སུ་སྔོན་ཀུན་མཁྱེན་ཆེན་པོས་སྐུ་འབུམ་
མཐོང་གྲོལ་ཆེན་མོ་བཞེངས་སྐབས་ལྟར། ངོ་མཚར་བའི་རྟགས་ཀྱི་མཛད་པ་དང་བཅས་
པའི་སྒོ་ནས་ལེགས་པར་གྲུབ་བོ། །བར་སྐབས་སུ་ཁམས་འཛམ་ཐང་ནས་ཆོས་ཞུ་བ་བླ་སྤྲུལ་
སོགས་ལ་སྦྱོར་དྲུག་དང་ཁྲིད་བརྒྱ། ཇོ་ནང་གི་དུས་ཁྲིད་ཀྱང་བསྟར་ཆགས་སུ་གནང་བ་
སོགས་མདོ་སྔགས་ཀྱི་གཞུང་བཤད་དབང་བཀའ་སོགས་ཆོས་སྒོ་མཐའ་དག་ཐང་མར་
བརྡལ་བས་གདུལ་བྱ་གྲངས་དང་མུ་མེད་པ་རྣམས་སྨིན་གྲོལ་ལ་བཀོད་པར་མཛད། གཞན་
ཡང་རྗེ་བཙུན་རིན་པོ་འདི་ཉིད་ཀྱིས། སྟོན་པའི་མཛད་བརྒྱ། རྒྱ་གར་ཆོས་འབྱུང་སོགས་པཎ་
གྲུབ་མང་པོའི་རྣམ་ཐར་དང་། ཤེར་སྙིང་། བཟང་སྤྱོད་སོགས་མདོ་ཕྱོགས་སྤྱིའི་རྣམ་བཤད་
དུ་མ་དང་། ཁྱད་པར་ཐེག་མཆོག་དབུ་མ་ཆེན་པོ་གཞན་སྟོང་གི་ལྟ་གྲུབ་སྐོར་དང༌། དུས་ཀྱི་
འཁོར་ལོ་དང་། བདེ་གསང་འཇིགས་གསུམ་སོགས་གསང་སྔགས་རྒྱུད་སྡེ་རྒྱ་མཚོའི་ཆོ་ག་
དང༌། དེ་དག་གི་བསྐྱེད་རྫོགས་ཀྱི་རྣམ་བཤད་སོགས་དགོངས་འགྲེལ་བསྟན་བཅོས་ཀྱི་
རིགས་ཀྱང་བསམ་གྱིས་མི་ཁྱབ་པ་མཛད་པའི་སྒོ་ནས་མདོ་སྔགས་སྤྱི་དང་། ཁྱད་པར་ངེས་
དོན་དབུ་མ་ཆེན་པོ་རྒྱལ་བ་གཉིས་པ་ཆོས་རྗེ་ཇོ་ནང་ཀུན་མཁྱེན་ཆེན་པོའི་དགོངས་བཞེད་
ལྟར་ལེགས་པར་གསལ་བར་བྱས་ཏེ་དར་རྒྱས་སུ་མཛད། དེ་ལྟར་བསྟན་འགྲོའི་མཛད་པ་
མཐར་ཕྱིན་ནས། རྟག་བརྟན་དམ་ཆོས་གླིང་ངེས་དོན་དགའ་བའི་ཚལ་གྱི་གདན་ས་འཇམ་
དབྱངས་སྤྲུལ་སྐུ་སངས་རྒྱས་རྒྱ་མཚོ་ལ་གཏད་ཅིང་། མ་འོངས་པར་བསྟན་པའི་འཕེལ་
འགྲིབ་སོགས་ལུང་བསྟན་དང་བཅས་དགུང་གྲངས་རེ་གཅིག་བཞེས་པ་ཤིང་མོ་ཕག ཕྱི་ལོ་
༡༦༣༥ ལོར་སྨན་པའི་རྒྱལ་པོའི་ཞིང་དུ་བཞུད་དོ། །རྗེ་བཙུན་མཆོག་གི་ཕྲིན་ལས་ཀྱི་རྒྱུན་
469



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སྐྱོང་བ་ལ་བུ་སློབ་མཐའ་ཡས་པ་བྱུང་བ་ལས། གཙོ་བོ་སྤྲུལ་སྐུ་སངས་རྒྱས་རྒྱ་མཚོ། མཁས་
དབང་ཡེ་ཤེས་རྒྱ་མཚོ། མཁན་ཆེན་རིན་ཆེན་རྒྱ་མཚོ། མཁས་གྲུབ་བློ་གྲོས་རྣམ་རྒྱལ། ཆོས་
རྗེ་ངག་དབང་པ་ལ་སོགས་པའོ། །
དེ་དག་རྣམས་ལས་རྒྱལ་ཚབ་འཛིན་པ་ཀུན་དགའ་རིན་ཆེན་རྒྱ་མཚོ་ནི། གཙང་གི་
སྡེ་བ་སྣར་ཐང་པའི་སྲས་སུ་སྐུ་འཁྲུངས། རྗེ་བཙུན་ཀུན་དགའ་སྙིང་པོའི་ཞབས་ལ་གཏུགས་
ཤིང་རབ་བྱུང་དང་བསྙེན་རྫོགས་ཀྱང་མཛད། ཁྱད་པར་ཟབ་ལམ་རྡོ་རྗེ་རྣལ་འབྱོར་གྱི་དབང་
ལུང་མན་ངག་གསན་ཏེ་བསྒོམས་པས་ཉམས་རྟོགས་མཐར་ཕྱིན། སྔོན་སྦྱང་སད་པས་བློ་
གྲོས་ནང་ནས་རྒྱས་ཏེ་གསུང་རབ་ཉིན་རེ་ལ་ཤོག་བུ་བཅོ་བརྒྱད་ཙམ་ཐུགས་ལ་ཟིན། གཞན་
ཡང་མདོ་སྔགས་ཀྱི་ཆོས་བཀའ་མང་པོ་ཞུས་ནས་དེ་དག་གི་དགོངས་དོན་ཐུགས་སུ་ཆུད།
རྟག་བརྟན་དམ་ཆོས་གླིང་གི་རྒྱལ་ཚབ་མཛད་ནས་ལོ་བཅོ་ལྔ་ཙམ་ལ་བཤད་སྒྲུབ་གྲྭ་མ་ཉམས་
པར་སྐྱོང་བར་མཛད། སྐུ་ཚེའི་སྨད་ལ་གསང་སྔགས་རི་བོ་བདེ་ཆེན་དུ་བཤད་སྒྲུབ་སྤེལ་མའི་
ངང་ལ་བཞུགས། ཐུགས་སྲས་ཀྱི་བུ་སློབ་ཀྱང་བློ་གྲོས་རྣམ་རྒྱལ། ཨ་མདོ་ཀུན་དགའ་
དཔལ་བཟང་སོགས་མང་དུ་བྱོན་པ་ལས། གཙོ་བོ་གྲུབ་མཆོག་བློ་གྲོས་རྣམ་རྒྱལ་ནི། རྗེ་
བཙུན་ཏཱ་ར་ནཱ་ཐ་དང་། རྒྱལ་ཚབ་ཀུན་དགའ་རིན་ཆེན་རྒྱ་མཚོ་གཉིས་ཀའི་དངོས་སློབ་སྟེ།
དེ་ནི་ཡུལ་འཇད་འཆོས་ཟ་རྭ་བར་དུ་ཡབ་ལྷ་དར་རྒྱས་དང་། ཡུམ་ཕྱུག་མོ་དཔལ་འཛིན་
གཉིས་ཀྱི་སྲས་སུ་རབ་བྱུང་བཅུ་པའི་ས་ཕོ་རྟ། ཕྱི་ལོ་༡༦༡༨ ལོར། ལྟེ་བར་སྒོམ་ཐག་གི་
ཚུལ་འཆང་བཞིན་ངོ་མཚར་བའི་ལྟས་དང་བཅས་ཏེ་སྐུ་བལྟམས། ཆུང་ངུ་ནས་ལྟུང་བཤགས་
རང་ཤེས་དང་བྱམས་པའི་ཞལ་གཟིགས་མངའ། དགུང་ལོ་བཅུ་དྲུག་པར་མཁའ་འགྲོས་
བསྐུལ་བ་ལྟར་རྗེ་བཙུན་ཀུན་དགའ་སྙིང་པོའི་དྲུང་དུ་སྐྲ་ཕུད་ཕུལ། ཞལ་ནས་བགེགས་
470



དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར།
ན
བསྐྲད་དང་བཀྲིས་ཀྱི་ཚིགས་བཅད་གསུངས་ཏེ་མཚན་བློ་གྲོས་རྣམ་རྒྱལ་གསོལ། དེ་ནས་བླ་
མའི་བཀའ་བཞིན་སློབ་གཉེར་ལ་གཞོལ་བས་རིང་པོར་མ་ལོན་པར་མཁས་པར་གྱུར། རབ་
བྱུང་དང་སྦྱོར་དྲུག་སོགས་བཀའ་ལུང་མང་དུ་ནོད། དེ་ནས་རྗེ་བཙུན་ཆེན་པོ་སྐུ་གཤེགས་
རྗེས། མཁན་རིན་ཆེན་རྒྱ་མཚོ་བསྟེན་ཏེ་བསྙེན་རྫོགས་ཀྱི་སྡོམ་པ་དང་དབང་བཀའ་དུ་མ་
གསན་ཏེ་བསྙེན་སྒྲུབ་མཛད་པའི་སྐབས་ཤིག་ན། སྒྲོལ་དཀར་ཡིད་བཞིན་འཁོར་ལོའི་ཞལ་
གཟིགས་ཏེ། ཁྱོད་ཀྱི་དགོན་པ་འདི་ཡིན་གསུངས། རི་འཛམ་ལྷའི་སྐུ་འདྲ་བ་ཞིག་གི་མདུན་
ན་དགོན་པ་ཁྲ་ཤིག་གེར་འདུག་པ་ཕྱིས་འཛམ་ཐང་དུ་འདུག དེ་ནས་མི་རིང་བར་ཀུན་
མཁྱེན་ཆེན་པོ་དོལ་པོ་སངས་རྒྱས་ཞལ་དངོས་སུ་གཟིགས་ཏེ་ཁྱོད་ཀྱི་ལས་འཕྲོ་ཤར་ཕྱོགས་
ན་ཡོད་གསུངས། དེ་ལ་སོགས་པ་བླ་མ་ལྷའི་ལུང་བསྟན་ལྟར་རིམ་བཞིན་ཁམས་ཕྱོགས་སུ་
ཕེབས་ཏེ་འཛམ་ཐང་དགོན་དུ་འབྱོར། དེར་དུས་ཀྱི་འཁོར་ལོའི་དབང་ཁྲིད་དང་། རབ་བྱུང་
བསྙེན་རྫོགས་ཀྱི་སྡོམ་པ་སོགས་མདོ་སྔགས་ཀྱི་ཆོས་བཀའ་དཔག་ཏུ་མེད་པ་གནང་། ལོ་
བསྟར་ཁྲིད་དང་། སྒྲུབ་མཆོད་། རྟེན་བཞེངས་སོགས་ཕྲིན་ལས་བསམ་གྱིས་མི་ཁྱབ་པ་
བསྐྱངས། དེ་ལྟར་ལོ་བཅུ་གཉིས་ཙམ་ཁམས་ཕྱོགས་སུ་བཞུགས་ནས་བསྟན་འགྲོའི་དོན་
མཛད་མཐར། རིམ་བཞིན་སོག་ཡུལ་རྒྱུད་དེ་དབུས་ཕྱོགས་སུ་ཕེབས། ལྷ་ས་དང་རྟག་
བརྟན་སོགས་སུ་མཆོད་འབུལ་དང་སྨོན་ལམ། གཞན་ལ་དབང་ཆོས་སོགས་བསྟན་འགྲོའི་
མཛད་པ་མཐར་ཕྱིན་ནས་དགུང་གྲངས་རེ་དྲུག རབ་བྱུང་བཅུ་གཅིག་པའི་ཆུ་ཕག ཕྱི་ལོ་
༡༦༨༣ ལོར་ཞི་བའི་དབྱིངས་སུ་མནལ་བའི་ཚུལ་བསྟན་ཏོ། །
དེའི་སློབ་མའི་གཙོ་བོ་ཆོས་རྗེ་ངག་དབང་ཕྲིན་ལས་ཆོས་ཟར་དུ་རབ་བྱུང་བཅུ་
གཅིག་པའི་ཤིང་ཕོ་རྟ། ཕྱི་ལོ་༡༦༥༧ ལོར་སྐུ་འཁྲུངས། ཆུང་ངུ་ནས་དམ་པའི་སྤྱོད་པ་ལ་
471



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
གནས་ཤིང་མཁས་གྲུབ་བློ་གྲོས་རྣམ་རྒྱལ་གྱི་མདུན་ནས་རབ་ཏུ་བྱུང་། དགུང་ལོ་ཉི་ཤུ་བར་
འདུལ་མཛོད་དབུ་ཕར་སོགས་གཞུང་ལུགས་རབ་འབྱམས་ལ་སྦྱངས་པ་མཛད་པས་མཁས་
པའི་རྩེར་སོན། གཞན་ཡང་དེ་ཉིད་ཀྱི་མདུན་ནས་དུས་འཁོར་བསྐྱེད་རྫོགས་སོགས་ཟབ་
བཀའ་མ་ལུས་པ་གསན་ཏེ་སྦྱོར་དྲུག་བསྒོམས་པས་བཤད་ཚོད་དང་མཐུན་པའི་ཉམས་
རྟོགས་ཤར། དགུང་ལོ་ཉེར་བཞི་བར་དུ་ཁུ་བོ་བློ་གྲོས་རྣམ་རྒྱལ་གྱི་ཞབས་ཕྱི་བཅས་རྟག་
བརྟན་དུ་བཞུགས། དེ་ནས་ཁུ་བོ་གཤེགས། ཆོས་བརྒྱུད་དགེ་ལུགས་དང་། དགོན་པའི་མིང་
ཡང་དགའ་ལྡན་ཕུན་ཚོགས་གླིང་ཞེས་བསྒྱུར་བ་སོགས་ལ་བརྟེན་ནས་བཞུགས་གནས་ངེས་
མེད་མཛད། གསང་འདུས་རྒྱུད་ཤོག་རིང་མདའ་ཚད་མ་བཅོ་བརྒྱད་ནུབ་གཅིག་ལ་ཐུགས་
ལ་ཟིན། རྨི་ལམ་འོད་གསལ་ངང་ནས་རི་བོ་རྩེ་ལྔར་ཕེབས་ཏེ་འཇམ་དཔལ་ལྷ་ལྔའི་དཀྱིལ་
འཁོར་མངོན་སུམ་དུ་གཟིགས། མགོན་པོ་ཕྱག་དྲུག་པས་ལོངས་སྤྱོད་ཀྱི་ཕྲིན་ལས་བསྒྲུབས།
དབུས་གཙང་ཀུན་ཏུ་སྐྱེས་ཆེན་དུ་མ་ལས་རིས་མེད་ཀྱི་ཟབ་ཆོས་མཐའ་ཡས་པ་གསན་
བསམ་ཉམས་བཞེས་མཛད། འཛམ་ཐང་དུ་སྔ་ཕྱིར་ཕེབས་ཆས་མཛད་ཀྱང་ཡབ་ཡུམ་གྱིས་
གཤོལ་བཏབ་པ་སོགས་ཀྱིས་ཕེབས་མ་གྲུབ། གསེར་མདོག་ཅན་དུ་དུས་འཁོར་དབང་ཁྲིད་
གནང་བས་སློབ་མའི་རྒྱུད་ལ་ཡེ་ཤེས་ཕེབ་པ་དང་བྱིན་རླབས་ཚད་མེད་པར་ཞུགས་པ་སྔར་
ཀུན་མཁྱེན་ཆེན་པོའི་སྐབས་ལྟར་བྱུང་བས་ཐམས་ཅད་ཀྱིས་མཐུན་པར་བླ་མ་གྲུབ་ཐོབ་པར་
མཚན་གསོལ། དེ་རྗེས་སོག་ཡུལ་ནས་གདན་འདྲེན་འབྱོར་བ་ལྟར་དེར་ཕེབས་ཏེ། རྒྱལ་པོ་
འཁོར་འབངས་རྣམས་ལ་ཟབ་ཆོས་མཐའ་ཡས་པར་གནང་ཞིང་། དགོན་སྡེ་ཞིག་གསོས་
དང༌། གྲྭ་ཚང་གསར་བཙུགས་སོགས་བསྟན་འགྲོའི་དོན་རྒྱ་ཆེར་བསྐྱངས་ནས། མཆོད་ཡོན་
མཉམ་དུ་དབུས་གཙང་དུ་ཕེབས། བཀྲིས་ལྷུན་པོར་ཕེབས་ནས་སོག་རྒྱལ་འཁོར་བཅས་ལ་
472



ཆོས་བརྒྱུད་འདི་ཉིད་མདོ་ཁམས་སྨད་ཀྱི་ཕྱོགས་སུ་ཇི་ལྟར་དར་ཚུལ།
དབང་ལུང་མན་ངག་ཅི་རིགས་གནང་། པཎ་ཆེན་གྱི་བླ་མ་དྲུང་རམ་པ་ཚེ་བརྟན་རྡོ་རྗེ་ལ་ཇོ་
ལུགས་ཀྱི་ཆོས་སྔར་མ་གསན་པ་ཐམས་ཅད་ཕུལ། དེ་ལྟར་བསྟན་འགྲོའི་མཛད་པ་བསམ་
གྱིས་མི་ཁྱབ་པ་བསྐྱངས་ཏེ་མཐར་དགུང་གྲངས་བདུན་བཅུ། རབ་བྱུང་བཅུ་གཉིས་པའི་ཆུ་
ཡོས། ཕྱི་ལོ་༡༧༢༣ ལོར་ཞིང་གཞན་དུ་གཤེགས་སོ། །འདིའི་སློབ་མའི་གཙོ་བོ་ནི། དབོན་
ངག་དབང་རྣམ་རྒྱལ། ཆོས་རྗེ་ཀུན་བཟང་དབང་པོ། མཁན་ཆེན་ཆགས་པ་ཆོས་འཕེལ།
འབྲོག་དགེ་ཆོས་སྐྱོང་དོན་གྲུབ་སོགས་མང་ངོ༌། །
གཉིས་པ་ཆོས་བརྒྱུད་འདི་ཉིད་མདོ་ཁམས་སྨད་ཀྱི་ཕྱོགས་སུ་ཇི་ལྟར་དར་ཚུལ་
མདོ་ཙམ་སྨོས་པ་ལ། དེ་ཡང་སྔར་ཆོས་རྗེ་ཀུན་སྤངས་ཆེན་པོ་ནས་བཟུང་། ཀུན་མཁྱེན་
ཆེན་པོ་དུས་གསུམ་སངས་རྒྱས་དང་། རྗེ་བཙུན་ཐམས་ཅད་མཁྱེན་པ་ཏཱ་ར་ནཱ་ཐ་ཡབ་སྲས་
རྣམས་ཀྱི་སྐུ་དུས་སུ་བོད་དབུས་གཙང་ཁུལ་ན་སྒྲུབ་བརྒྱུད་འདི་པའི་བཀའ་སྲོལ་ཤིན་ཏུ་དར་
རྒྱས་བྱུང་ཡང་། བར་ལམ་ཞིག་ནས་ཉམས་རྒུད་ཅི་ཆེར་བྱུང་བ་ཡིན་ལ། འོན་ཏེ་ཀུན་མཁྱེན་
ཡབ་སྲས་ནས་བརྒྱུད་པའི་ཐུན་མོང་མ་ཡིན་པའི་ལྟ་གྲུབ་དང་། མན་ངག་བྱིན་རླབས་ཀྱི་རྒྱུན་
རྣམས་ནི་གངས་ཅན་གྱི་ལྗོངས་སུ་སྒྲུབ་བརྒྱུད་འཛིན་པའི་རིང་ལུགས་ཕལ་ཆེ་བ་རྣམས་དང་
ཆུ་བོ་གཅིག་འདྲེས་སུ་གྱུར་པས་ད་ལྟའི་བར་དུ་དོན་གྱིས་ནི་མ་ཉམས་པར་གནས་མོད། འོན་
ཀྱང་རྗེ་བཙུན་ཆེན་པོའི་གདན་ས་རྟག་བརྟན་སོགས་དབུས་གཙང་ཁུལ་དུ་ཡོད་པའི་སྔར་ཇོ་
ནང་གི་དགོན་མ་ལག་དང་བཅས་པ་རྣམས་སུ་ཐུན་མོང་མ་ཡིན་པའི་བཤད་སྒྲུབ་ཀྱི་གྲྭ་རང་
རྐང་འཛིན་པ་ནི་དར་རྒྱས་ཆེན་པོ་མ་བྱུང་བ་ཡིན་ལ། དེ་ལྟ་ན་ཡང་མཆོག་གཟིགས་བླ་མ་
གོང་མ་རྣམས་ཀྱི་རྨད་དུ་བྱུང་བའི་ཐུགས་བསྐྱེད་དང་། གདུལ་བྱའི་བསོད་ནམས་འཛོམས་
པའི་རྟེན་འབྲེལ་ཟབ་མོའི་མཐུ་ལས། རྟོན་པ་བཞི་ལྡན་གྱི་བཀའ་སྲོལ་དྲི་མ་མེད་པ་འདི་
473



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཉིད་མདོ་ཁམས་ཕྱོགས་སུ་རིམ་གྱིས་དར་ཏེ་ད་ལྟའང་བཤད་སྒྲུབ་ཀྱི་རྒྱུན་མ་ཉམས་པར་
ལེགས་པར་གནས་བཞིན་པ་སྟེ། དེ་ཡང་ཐོག་མར་ཀུན་མཁྱེན་ཆེན་པོའི་དངོས་སློབ་བྱམས་
པ་ཁ་བོ་ཆེའམ་མི་ཉག་བློ་གྲོས་གྲགས་པ་ཞེས་པས། ཀུན་མཁྱེན་ཆེན་པོ་ལོ་དྲུག་ཏུ་བསྟེན་ཏེ་
ཟབ་ཆོས་མཐའ་དག་རྫོགས་པར་ཞུས་པའི་རྗེས་ཀུན་མཁྱེན་ཆེན་པོའི་ཞལ་ནས།
ཁམས་ཡུལ་སྐྱེས་པའི་ལྷག་བསམ་ལས་འཕྲོ་ཅན། །
སྔོན་ལས་སད་པའི་བྱམས་པ་ཁ་ཆེ་ཁྱོད། །
ཐོས་པས་དལ་འབྱོར་ཡོན་ཏན་ལྗོན་ཤིང་རྒྱས། །
ད་ནི་འདོད་ཁམས་ཕྱོགས་སུ་འགྲོ་བར་རན། །
ཞེས་སོགས་བླ་མས་ཇི་ལྟར་ལུང་བསྟན་དང་དབུགས་དབྱུང་སྩལ་པ་ལྟར་བྱམས་པ་ཁ་བོ་ཆེ་
དེ་ཉིད་རིམ་གྱིས་ཐེགས་ཏེ། མདོ་ཁམས་རྩེ་མདོའི་ས་ཆ་རྡོ་རྗེ་མཆེད་དྲུག་གི་གནས་སུ་འོབ་
གངས་དཀར་གྱི་རྩ་བར་ངེས་དོན་གྱི་ཆོས་གཞི་ཐོག་མར་བཏབ་ནས་བཤད་སྒྲུབ་ཀྱི་བསྟན་
པ་སྤེལ་བ་ཡིན་ནོ། །
དེ་རྗེས་མི་རིང་བ་ན་ཀུན་མཁྱེན་ཆེན་པོས་སྔར་སྐུ་འདའ་ཁར་ཞལ་ཆེམས་ཀྱི་ཚུལ་
དུ་ལུང་བསྟན་པ་ལས།
ཆོས་ཀྱི་འོད་སྟོང་རཏྣའི་མཚན་གྲགས་པ། །
མདོ་ཁམས་ཚ་བ་རོང་དུ་འབྱུང་བར་འགྱུར། །
ཡང་དག་ལྟ་བའི་སེངྒེ་སྒྲ་སྒྲོགས་པས། །
ལྟ་ངན་རིགས་ཅན་མ་ལུས་ཚར་བཅད་ནས། །
47



ཆོས་བརྒྱུད་འདི་ཉིད་མདོ་ཁམས་སྨད་ཀྱི་ཕྱོགས་སུ་ཇི་ལྟར་དར་ཚུལ།
མདོ་ཁམས་གནས་སུ་ང་ཡི་བསྟན་པ་འབྱུང་། །
དེ་ཡི་སྲས་ལ་ཡོངས་འཛིན་དཔག་ཏུ་མེད། །
རྒྱལ་བའི་ཆོས་ལུགས་ཡུན་རིང་གནས་པར་འགྱུར། །
ཞེས་གསུངས་པ་ལྟར། རིགས་ལྡན་དྲག་པོའི་རྣམ་འཕྲུལ་དྲུང་རཏྣ་ཤྲཱིའམ་རིན་ཆེན་དཔལ་
ཞེས་པའི་སྐྱེས་ཆེན་གང་ཉིད་མདོ་ཁམས་རྒྱལ་མོ་ཚ་བ་རོང་དུ་རབ་བྱུང་དྲུག་པའི་ལྕགས་སྟག
ཕྱི་ལོ་༡༣༥༠ ལོར་ངོ་མཚར་གྱི་ལྟས་དཔག་པར་མི་ནུས་པའི་སྒོ་ནས་བལྟམས། བྱིས་པའི་
སྐབས་ནས་ཀྱང་འདིར་སྣང་ལ་སྙིང་པོ་མེད་པར་གཟིགས་ཏེ་བླ་མ་རི་པ་ཤེས་རབ་དཔལ་ཞེས་
བསྟེན་ཏེ། ཐོག་མར་ཡི་གེ་འབྲི་ཀློག་དང་། དེ་ནས་རིམ་བཞིན་ཚིགས་སྔ་མ་དགེ་ཚུལ་གྱི་
སྡོམ་པ་ནོད་དེ་མཚན་རིན་ཆེན་དཔལ་ཞེས་གསོལ། དགུང་ལོ་བཅོ་བརྒྱད་ཐོག་དབུས་
གཙང་དུ་ཕེབས་ཏེ་མཁས་གྲུབ་ཀྱི་སྐྱེས་བུ་དཔག་ཏུ་མེད་པའི་མདུན་ནས་མདོ་སྔགས་ཀྱི་
ཆོས་ཚུལ་མཐའ་ཡས་པ་ཞིག་གསན་བསམ་མཛད། ཁྱད་པར་མཁན་ཆེན་བྱང་ཆུབ་རྩེ་མོའི་
མདུན་ནས་བསྙེན་རྫོགས་ཀྱི་སྡོམ་པ་དང་བྱང་ཆུབ་སེམས་སྡོམ་བཅས་ཞུས་ཏེ་རྒྱལ་སྲས་ཀྱི་
སྤྱོད་པ་ཁོ་ན་ལྷུར་བཞེས་མཛད། གཞན་ཡང་ས་བཟང་མ་ཏི་པཎ་ཆེན། ཆོས་རྗེ་ཕྱོགས་ལས་
རྣམ་རྒྱལ། འཇམ་དབྱངས་བློ་གྲོས། ཉ་དབོན་ཀུན་དགའ་དཔལ། མཁན་ཆེན་བྱང་ཆུབ་རྩེ་
མོ་སོགས་ཀྱི་དྲུང་ནས་སྦྱོར་བ་ཡན་ལག་དྲུག་ཆ་ལག་དང་བཅས་པ། འགྲེལ་ཆེན་དྲི་མེད་
འོད། རྡོ་རྗེ་སྙིང་འགྲེལ། བདེ་མཆོག་བསྟོད་འགྲེལ། འཇམ་དཔལ་ལྟ་འདོད། དོན་དམ་
བསྙེན་པ་སྟེ་སེམས་འགྲེལ་ཡན་ལག་དང་བཅས་པ། བྱམས་ཆོས་སྡེ་ལྔ། ཐོགས་མེད་ཀྱི་ས་
སྡེ་ལྔ་སོགས་མདོ་སྔགས་ཀྱི་ཆོས་ཚུལ་མ་ལུས་པ་གསན་བསམ་ཉམས་བཞེས་དཔྱིས་ཕྱིན་པ་
མཛད། དེ་ནས་དགུང་ལོ་སུམ་ཅུ་སྐབས་ཙམ་ན་ཆོས་རྗེ་ཕྱོགས་ལས་རྣམ་རྒྱལ་སོགས་ཀྱི་
475



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཞལ་ནས། ད་ནི་སྔོན་ཀུན་མཁྱེན་ཆེན་པོས་ལུང་བསྟན་པ་ལྟར། ཁྱོད་ཁམས་ཕྱོགས་སུ་
ཕེབས་དང་སྒོ་གང་ཐད་ནས་བསྟན་འགྲོ་ལ་ཕན་ཐོགས་འབྱུང་ངེས་ལགས་པས། དེང་
སྐབས་ཁྱོད་ལ་རྟེན་སྐལ་དུ་བཀའ་གདམས་མཆོད་རྟེན་གཅིག་དང་། ཆོས་དུང་ཞིག་ཡོད་
པས་དེ་དག་བོང་བུ་ལ་འགེལ་བཞིན་མདོ་ཁམས་ཕྱོགས་སུ་ལེགས་ཕྱིན་མཛོད་དང་། ནམ་
ཞིག་བོང་བུ་གར་ཉལ་དང་། དུང་དཀར་རང་གྲགས་ཀྱི་དུས་ན་ཁྱོད་གཏན་དུ་སྡོད་གནས་
རང་རེའི་ངེས་དོན་གྱི་བསྟན་པའི་ཆོས་གཞི་དགོན་སྡེ་འདེབས་གནས་སུ་ས་ཆ་དེ་ཉིད་ཀྱིས་
མཛོད་དང་། བསྟན་འགྲོ་ལ་ཕན་པ་ཡུན་དུ་འབྱུང་བའི་བཀའ་ལུང་གསལ་པོ་ཡོད་ཚུལ་ཞིབ་
རྒྱས་སུ་གསུངས་པ་ལྟར། དྲུང་དཀའ་བཞི་རིན་ཆེན་དཔལ་དེ་ཉིད་བོང་བུ་ཁལ་བཅས་དེད་
དེ་འཇམ་དཔལ་མཚན་བརྗོད་ཞལ་འདོན་མཛད་བཞིན་ཁམས་ཕྱོགས་སུ་རིམ་པས་ཕེབས་
པ་ན། འཛི་ཀའི་འཛམ་ཐང་གི་ཐད་ཀྱི་ཕ་ཀི་བག་རྒེས་ལེབ་ཟེར་བའི་གནས་དེར་ཐོན་ཚེ།
སྔར་གྱི་ལུང་བསྟན་བཞིན་བོང་བུ་ཉལ་ཞིང་དུང་དཀར་རང་གྲགས་ཀྱི་མཚན་རྟགས་དང་།
ཞལ་འདོན་ཀྱི་ཚིག་མཚམས་ཀྱང་། ཆོས་ཀྱི་རྒྱལ་མཚན་ལེགས་པར་འཛུགས། །ཞེས་པར་
ཐོན་ཡོད་ཕྱིར་རྟེན་འབྲེལ་བཟང་པོའི་དགེ་མཚན་དུ་མཁྱེན་ནས་དེར་ཞག་མལ་བྱས་ཏེ།
ཕར་ཕྱོགས་ཀྱི་ཛམ་ལྷའི་ཐང་དེར་བོན་དགོན་ཆགས་པ་ལ་ལྷམ་ཞིག་ཕར་སྐྱེས་སུ་བསྐུར་
ལན་ཚུར་སྟན་དཀར་གྱི་གདན་ཞིག་ལེགས་འབུལ་བྱས་པས་གནས་དེར་ཁོང་བཞུགས་ནས།
བོན་རྣམས་གཞན་དུ་འགྲོ་བའི་རྟེན་འབྲེལ་འགྲིགས་པ་ན་རྣམ་བཞི་འཕྲིན་ལས་ཀྱི་མཐུ་ལ་
བརྟེན་ནས་ཕ་རོལ་པོའི་སྡེ་རྣམས་གཞན་དུ་བྲོས། དེ་རྗེས་འཛམ་ཐང་གི་གནས་དེར་ཕེབས་
ནས་རབ་བྱུང་བདུན་པའི་ཤིང་མོ་སྦྲུལ། ཕྱི་ལོ་༡༤ ༢༥ ལོར་དཔལ་འཛམ་ཐང་གི་ཆོས་སྡེ་
ཆེན་པོ་ཕྱག་བཏབ་སྟེ་ངེས་དོན་གྱི་བསྟན་པའི་གཞི་ཚུགས་ནས་མདོ་ཁམས་ཕྱོགས་སུ་རིམ་
476



ཆོས་བརྒྱུད་འདི་ཉིད་མདོ་ཁམས་སྨད་ཀྱི་ཕྱོགས་སུ་ཇི་ལྟར་དར་ཚུལ།
བཞིན་ཐེག་མཆོག་རྫོགས་ལྡན་གསར་པའི་ཆོས་ཀྱི་འོད་སྣང་གིས་ཁྱབ་པར་གྱུར་ཏོ། །དེ་ལྟ་
བུ་དཔལ་འཛམ་ཐང་གི་ཆོས་སྡེ་ཆེན་པོ་རྟེན་དང་བརྟེན་པར་བཅས་པ་ལེགས་པར་གྲུབ་ནས་
དགེ་འདུན་སྟོང་ཕྲག་གི་གྲངས་སུ་ལོངས་པ་རྒྱུན་དུ་ཚོགས་ཏེ་ལུང་རྟོགས་ཀྱི་བྱ་བ་འབའ་
ཞིག་ལ་གཞོལ་བར་གྱུར་པ་སོགས་བསྟན་འགྲོའི་མཛད་པ་མཐར་ཕྱིན་ནས་རབ་བྱུང་བདུན་
པའི་ཤིང་མོ་ཡོས། ཕྱི་ལོ་༡༤༣༥ ལོར་གཟུགས་སྐུ་ཆོས་དབྱིངས་སུ་མནལ་བའི་ཚུལ་བསྟན་
ཏོ། །
དེ་ལ་སློབ་མའི་ཚོགས་དཔག་ཏུ་མེད་པ་བྱུང་བ་ལས། དེ་ཉིད་ཀྱི་གདན་ས་འཛིན་
པ་མཁན་ཆེན་དཀོན་མཆོག་རྒྱལ་མཚན། ཚེས་བཅུ་རཏྣ་ཀིརྟི། ཨརྒ་ཉི་མ་འོད་ཟེར། ཆོས་
རྗེ་གཞོན་ནུ་རྒྱལ་མཚན་དང་། ཁྱད་པར་སློབ་དཔོན་པདྨ་འབྱུང་གནས་ཀྱིས་ལུང་གིས་
གསལ་བར་བསྔགས་པའི་དཔལ་འཛམ་ཐང་བསམ་གྲུབ་ནོར་བུ་གླིང་གི་ཆོས་གྲྭ་ཆེན་པོའི་
མངའ་བདག་ཆོས་རྗེ་རྒྱལ་བ་སེངྒེ་དཔལ་འབྱོར་བཟང་པོ་མཆོག་གིས་སྒྲུབ་བརྒྱུད་ཀྱི་བསྟན་
པ་འདི་ལ་མཛད་རྗེས་ཤིན་ཏུ་ཆེ་སྟེ། དེ་ཡང་སྤྲུལ་པའི་སྐུ་ཆེན་པོ་བཅུ་གསུམ་གྱིས་གཙོས་
དགེ་འདུན་སྟོང་ཕྲག་མང་པོ་ལ་མདོ་སྔགས་རྒྱུད་སྡེ་སྤྱི་དང་། ཁྱད་པར་དུས་ཀྱི་འཁོར་ལོའི་
བཤད་སྒྲུབ་འཆད་ཉན་རྩོམ་གསུམ་དང་། དབང་བཀའ་ལུང་དང་བཅས་ཟབ་ཅིང་རྒྱ་ཆེ་བའི་
ཆོས་ཀྱི་འཁོར་ལོ་དཔག་ཏུ་མེད་པ་བསྐོར་ཅིང་། དཔལ་གྱི་འཛམ་ཐང་དགོན་དུ་རྒྱལ་བའི་
རྟེན་ཁང་ལྷུན་གྱིས་གྲུབ་པ་ཁང་དམར་གཙུག་ལག་ཁང་ཆེན་པོས་གཙོས་དགོན་ལག་བརྒྱ་
དང་བཅུ་གསུམ། མཆོད་རྟེན་བརྒྱ་དང་བཅུ་གསུམ་ཕྱག་བཏབ་པར་མཛད། ཆོས་རྗེ་འདི་
ཉིད་ཀྱི་སྐབས་སུ་དཔལ་གྱི་འཛམ་ཐང་ན་དགེ་འདུན་ཁྲི་ཕྲག་བརྒལ་བར་བྱུང་བས་ཤིན་ཏུ་
དར་རྒྱས་སུ་གྱུར། དེ་རྗེས་འདི་ཉིད་ཀྱི་སྐུའི་ཕྲེང་བ་རིམ་བྱོན་གྱིས་ཀྱང་འཛམ་ཐང་གི་གདན་
477



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ས་བཟུང་ནས་སྔར་ལྟར་བསྟན་འགྲོའི་མཛད་པ་རླབས་པོ་ཆེ་བསྐྱངས། གཞན་ཡང་ཀུན་
མཁྱེན་ཆེན་པོའི་རྣམ་སྤྲུལ་དུ་གྲགས་པ་རཏྣ་ཀིརྟི་སྐུ་ཕྲེང་ན་རིམ་གྱིས་ཚེས་བཅུ་གོང་དང་།
ཨནེ་སྐུ་ཕྲེང་རིམ་བྱོན་གྱིས་ཚེས་བཅུ་སྨད་ཀྱི་གདན་ས་སྐྱོང་བར་མཛད་དོ། །དེ་བཞིན་དུ་
སྔར་རྗེ་བཙུན་ཏཱ་ར་ནཱ་ཐ་དང་རྒྱལ་ཚབ་ཀུན་དགའ་རིན་ཆེན་རྒྱ་མཚོ་གཉིས་ཀྱི་དངོས་སློབ་
མཁས་གྲུབ་བློ་གྲོས་རྣམ་རྒྱལ་མདོ་ཁམས་སུ་ཕེབས་ཏེ་དཔལ་འཛམ་ཐང་སོགས་དགོན་མ་
ལག་དང་བཅས་པར་ལོ་བཅུ་གཉིས་ཀྱི་རིང་བརྒྱུད་སྲོལ་འདི་ལས་བྱུང་བའི་ཟབ་ཆོས་མཐའ་
དག་ཐང་མར་བརྡལ་ཏེ་བཤད་སྒྲུབ་ཀྱི་བསྟན་པ་སྤེལ་བ་དང༌། ཕྱིས་སུ་བློ་གྲོས་རྣམ་རྒྱལ་
དང་། ངག་དབང་ཕྲིན་ལས་རྣམ་གཉིས་ཀྱི་དབོན་རྒྱུད་གཙང་པ་ངག་དབང་བསྟན་འཛིན་
རྣམ་རྒྱལ་མཆོག་ཀྱང་ཚ་ཀོ་ནང་གསོ་དང་། འཛམ་ཐང་ཆོས་རྗེའི་སྐུ་ཕྲེང་ལྔ་པ་ཆོས་རྗེ་གོ་
རྒྱལ་རྒྱལ་བ་ལྷུན་གྲུབ་གྲགས་པ་གཉིས་ཀྱིས་གདན་དྲངས་པ་ལྟར། མདོ་ཁམས་སུ་ཕེབས་
ཏེ་གདུལ་བྱ་དཔག་ཏུ་མེད་པ་ལ་གསང་ཆེན་ཆོས་ཀྱི་བདུད་རྩིས་ཚིམས་པར་མཛད་པ་དང༌།
རྟེན་གསུམ་གསར་བཞེངས། དགོན་སྡེ་ཉམས་གསོ་སོགས་མཛད་པ་རྒྱ་ཆེར་བསྐྱངས་
མཐར། མདོ་ཁམས་སུ་སྐུ་གཤེགས་ཏེ་དེའི་རྗེས་སུ་གཙང་པའི་སྐུ་ཕྲེང་རིམ་བྱོན་གྱིས་ཀྱང་
འཛམ་ཐང་སོགས་སུ་སྔར་བཞིན་ངེས་དོན་གྱི་བསྟན་པ་ལ་ཕྲིན་ལས་རླབས་པོ་ཆེ་སྤེལ་བ་
ཡིན་ལ། མདོར་ན་འཛམ་ཐང་ཆོས་རྗེའི་སྒར་དང་། ཚེས་བཅུའི་སྒར། གཙང་པའི་སྒར་ཏེ་
འཛམ་ཐང་སྒར་ཆེན་རྣམ་གསུམ་གྱིས་གཙོས་དགོན་མ་ལག་དང་བཅས་པ་རྣམས་ཀྱི་སྐྱེས་
མཆོག་སྤྲུལ་པའི་སྐུ་གསེར་གྱི་ཕྲེང་བ་ཚར་དུ་དངར་བ་རིམ་པར་བྱོན་པ་རྣམས་དང༌། གཞན་
ཡང་འཛམ་ཐང་དྲུང་པ་སྐུ་ཕྲེང་ན་རིམ་དང་། གཙང་ཆེན་གྱི་སྒྲུབ་བརྒྱུད་འཛིན་པའི་རྡོ་རྗེ་
སློབ་དཔོན་རིམ་བྱོན་དང་། གཙང་པ་འགབ་མ་ཡག་མདོའི་སྒར་གྱི་སྐུ་ཕྲེང་ན་རིམ་སོགས་
478



ཆོས་བརྒྱུད་འདི་ཉིད་མདོ་ཁམས་སྨད་ཀྱི་ཕྱོགས་སུ་ཇི་ལྟར་དར་ཚུལ།
ཀྱིས་རྟོན་པ་བཞི་ལྡན་ཀུན་མཁྱེན་ཆེན་པོའི་བཀའ་སྲོལ་དྲི་མ་མེད་པ་ལས་བྱུང་བའི་མདོ་
སྔགས་བཤད་སྒྲུབ་ཀྱི་བསྟན་པའི་རྒྱུན་མ་ཉམས་པར་སྐྱོང་བར་མཛད་པའི་ཆོས་གྲྭ་ཆེན་པོ་
ཤར་འཛམ་ཐང་བསམ་གྲུབ་ནོར་བུ་གླིང་ཞེས་པ་འདི་ཉིད་མདོ་ཁམས་སྨད་ཀྱི་དགོན་སྡེ་
གྲགས་ཅན་དུ་མའི་སྔ་ཤོས་ཤིག་ཡིན་པ་མ་ཟད་ད་ལྟའང་དགེ་འདུན་སྟོང་ཕྲག་གཉིས་ལྷག་
བཞུགས་པ་རྣམས་ཀྱིས་མདོ་སྔགས་རིག་གནས་དང་བཅས་པའི་གཞུང་ལུགས་ལ་ཐོས་
བསམ་སློབ་གཉེར་དང༌། ཁྱད་པར་དཔལ་དུས་ཀྱི་འཁོར་ལོའི་རིམ་པ་གཉིས་ཀྱི་རྣལ་འབྱོར་
ལ་ཆུ་བོའི་རྒྱུན་བཞིན་དུ་ཉམས་བཞེས་དང་འབྲེལ་ངེས་དོན་ཕྱིར་མི་ལྡོག་པ་གཞན་སྟོང་དབུ་
མ་ཆེན་པོའི་སེངྒེའི་སྒྲ་ཆེས་ཆེར་སྒྲོག་བཞིན་པའོ། །
གཞན་ཡང་སྔར་མདོ་སྨད་རྔ་ཡུལ་གྱི་སེ་དབོན་ལྷུན་གྲུབ་རྒྱལ་མཚན་ཞེས་རྗེ་
བཙུན་ཆེན་པོ་ལ་ཟབ་ལམ་རྡོ་རྗེའི་རྣལ་འབྱོར་ཁྲིད་ཡིག་མཐོང་བ་དོན་ལྡན་རྩོམ་པར་
བསྐུལ་བ་པོ་གང་ཉིད་དབུས་གཙང་དུ་ཕེབས་ནས་རྗེ་ཏཱ་ར་ན་ཐའི་མདུན་ནས་ཟབ་ཆོས་
དཔག་ཏུ་མེད་པ་ཞུས། མཐར་རྗེ་བཙུན་ཆེན་པོའི་ལུང་བསྟན་བཞིན་རང་ཡུལ་དུ་ཐེགས་
ནས་རྔ་དབུས་གུར་ནང་དུ་དགོན་སྡེ་གསར་དུ་ཕྱག་བཏབ་སྟེ་ངེས་དོན་སྒྲུབ་བརྒྱུད་ཀྱི་རིང་
ལུགས་རིམ་བཞིན་དར་རྒྱས་སུ་གྱུར། ལྷག་པར་འབྲོག་དགེ་ཀུན་དགའ་ཡོན་ཏན་རྒྱ་མཚོས་
སེ་ཉིན་སྲིབ། མཁར་སོག་པོ་རྩི་ཡག་བཅས་ཀྱི་གྲུ་སྡེ་རྣམས་བསྡུས་ཏེ་དགོན་པ་གསར་དུ་
བཙུགས། དེ་ལ་ནང་གསེས་དུས་འཁོར། གསང་འདུས། བདེ་མཆོག འཇིགས་བྱེད་བཅས་
གྲྭ་ཚང་བཞི་ཅན་རྔ་ཡུལ་སེ་དགོན་ཐུབ་བསྟན་ཕྱོགས་ལས་རྣམ་རྒྱལ་གླིང་ཞེས་པ་དང་། དེ་
བཞིན་དུ་སྔོན་ཇོ་ནང་རྟག་བརྟན་དགོན་དུ་རྒྱལ་ཚབ་རིན་ཆེན་རྒྱ་མཚོའི་སྐུ་དུས་སུ་འབྲོག་
དགེ་ཀུན་དགའ་དཔལ་བཟང་དབུས་གཙང་དུ་ཕེབས་ཏེ་རྒྱལ་ཚབ་རིན་ཆེན་རྒྱ་མཚོ དང༌།
479



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
མཁས་གྲུབ་བློ་གྲོས་རྣམ་རྒྱལ། རྗེ་བཙུན་མ་ཀུན་དགའ་ཕྲིན་ལས་དབང་མོ་སོགས་ཀྱི་
མདུན་ནས་ཟབ་ལམ་རྡོ་རྗེའི་རྣལ་འབྱོར་སྦྱོར་བ་ཡན་ལག་དྲུག་གིས་གཙོས་ཟབ་གསང་རྒྱུད་
སྡེ་རྒྱ་མཚོའི་སྨིན་གྲོལ་མཐའ་ཡས་པ་ཞིག་གསན་བསམ་སྒོམ་པ་ཕུལ་དུ་ཕྱིན་པར་མཛད།
མཐར་རྗེ་བཙུན་མའི་ལུང་བསྟན་པ་ལྟར་རང་ཡུལ་དུ་ཕེབས་ནས་དཔལ་བསམ་གྲུབ་གླིང་
ཞེས་པའི་དགོན་སྡེ་ཕྱག་བཏབ་པ་སོགས་ལས་རྔ་ཡུལ་ཕྱོགས་སུ་ངེས་དོན་དབུ་མ་ཆེན་པོའི་
ལྟ་གྲུབ་ཡང་དག་པར་འཛིན་སྐྱོང་སྤེལ་བའི་འདུས་སྡེ་ཆེས་མང་ངོ༌། །དེ་ཙམ་དུ་མ་ཟད་
ཁམས་གསུམ་ཆོས་ཀྱི་རྒྱལ་པོ་རྗེ་ཇོ་ནང་པ་ཆེན་པོའི་བསྟན་པ་ཡོངས་ཀྱི་མངའ་བདག་
འཇམ་མགོན་ཀུན་དགའ་སྙིང་པོའི་སྐུ་ཚ་ཆ་ལུང་བ་གྲུབ་ཆེན་ངག་དབང་ཕྲིན་ལས་ཀྱི་སྐུ་
དབོན་གཙང་པ་ངག་དབང་བསྟན་འཛིན་རྣམ་རྒྱལ་མཆོག་༼༡༦༩་་༌༡༧༣༨༽མདོ་ཁམས་
སུ་ཕེབས་བཞུགས་གནང་སྟེ་གང་གི་སྐུ་ཕྲེང་གསུམ་པ་གཙང་ཆེན་དཀོན་མཆོག་འཇིགས་
མེད་རྣམ་རྒྱལ་༼༡༧༩་་་་༡༨ ༣༧༽མཆོག་གི་སློབ་བརྒྱུད་སོགས་ཀྱིས་གཙོས་སྐྱེས་ཆེན་
དཔག་ཏུ་མེད་པ་བྱོན་པ་རྣམས་ཀྱིས་འཛི་ཡུལ་སྟོད་སྨད་དང་འགོ་ལོག་གི་ཡུལ་སོགས་སུ་
ཕྱག་བཏབ་པའི་དགོན་སྡེ་དང་རི་ཁྲོད་སྨོས་ཀྱིས་མི་ལངས་པ་བཞུགས་པ་རྣམས་ཀྱི་ལོ་རྒྱུས་
ཞིབ་པར་ཤེས་འདོད་ན། མཁས་ཤིང་གྲུབ་པའི་དབང་ཕྱུག་འཛམ་ཐང་མཁན་ཆེན་ངག་
དབང་བློ་གྲོས་གྲགས་པའམ་མ་ཏི་ཀིརྟིའི་( ༡༩༢༠་༌༌༡༩༧༥༽གསུང་དཔལ་ལྡན་ཇོ་ནང་པའི་
ཆོས་འབྱུང་རྒྱལ་བའི་ཆོས་ཚུལ་གསལ་བྱེད་ཟླ་བའི་སྒྲོན་མེ་ཞེས་བྱ་བ་དང༌། དེའི་ལྷན་
ཐབས་བརྒྱུད་རིམ་དཔལ་ལྡན་བླ་མ་གང་དག་གི་མཚན་ཉིད་རབ་ཏུ་གསལ་བ་ཉི་གཞོན་འོད་
སྣང་དད་པའི་པདྨོ་རྣམ་པར་བཞད་བྱེད་ཅེས་བྱ་བ་སོགས་ལས་རྟོགས་པར་བྱའོ། །
འདིར་དཔལ་དུས་ཀྱི་འཁོར་ལོའི་རྫོགས་རིམ་རྡོ་རྗེའི་རྣལ་འབྱོར་སྦྱོར་བ་ཡན་
480



ཆོས་བརྒྱུད་འདི་ཉིད་མདོ་ཁམས་སྨད་ཀྱི་ཕྱོགས་སུ་ཇི་ལྟར་དར་ཚུལ།
ལག་དྲུག་གི་སྨིན་གྲོལ་རྒྱབ་རྟེན་དང་བཅས་པའི་བླ་མ་བརྒྱུད་པའི་རིམ་པ་ནི། རྒྱལ་བ་
ཤཱཀྱའི་དབང་པོ། ཆོས་རྒྱལ་ཟླ་བ་བཟང་པོ། ལྷའི་དབང་པོ། གཟི་བརྗིད་ཅན། ཟླ་བས་
བྱིན། ལྷའི་དབང་ཕྱུག སྣ་ཚོགས་གཟུགས། ལྷའི་དབང་ལྡན། རིགས་ལྡན་འཇམ་དཔལ་
གྲགས་པ། རིགས་ལྡན་པདྨ་དཀར་པོ། རིགས་ལྡན་བཟང་པོ། རིགས་ལྡན་རྣམ་རྒྱལ།
རིགས་ལྡན་བཤེས་གཉེན་བཟང་པོ། རིགས་ལྡན་རིན་ཆེན་ཕྱག རིགས་ལྡན་ཁྱབ་འཇུག་
སྦས་པ། རིགས་ལྡན་ཉི་མ་གྲགས་པ། རིགས་ལྡན་ཤིན་ཏུ་བཟང་པོ། རིགས་ལྡན་རྒྱ་མཚོ་
རྣམ་རྒྱལ། རིགས་ལྡན་བཅུ་གཅིག་པ་རྒྱལ་དཀའ། དུས་ཞབས་པ་ཆེན་པོ་འཇམ་པའི་རྡོ་རྗེ།
དུས་ཞབས་གཉིས་པ་ཤྲཱི་བྷ་དྲ། རྒྱལ་སྲས་ན་ལེནྡྲ་པ། ཁ་ཆེའི་པཎ་ཆེན་ཟླ་བ་མགོན་པོ།
འབྲོ་ལོ་ཙཱ་བ་ཤེས་རབ་གྲགས། བླ་མ་ལྷ་རྗེ་སྒོམ་པ། བླ་མ་སྒྲོ་སྟོན་གནམ་བརྩེགས། གྲུབ་
ཆེན་ཡུ་མོ་མི་བསྐྱོད་རྡོ་རྗེ། སྲས་མཆོག་དྷརྨེ་ཤྭ་ར། མཁས་པ་ནམ་མཁའ་འོད་ཟེར། ལྕམ་ལྷ་
རྗེ་ཇོ་འབུམ། སེ་མོ་ཆེ་བ་ནམ་མཁའ་རྒྱལ་མཚན། འཇམ་གསར་བ་ཤེས་རབ་འོད་ཟེར།
ཀུན་མཁྱེན་ཆོས་སྐུ་འོད་ཟེར། ཀུན་སྤང་ཀུན་ཏུ་བཟང་པོ། བྱང་སེམས་རྒྱལ་བ་ཡེ་ཤེས།
མཁས་བཙུན་ཡོན་ཏན་རྒྱ་མཚོ། ཀུན་མཁྱེན་དོལ་པོ་དུས་གསུམ་སངས་རྒྱས། ཆོས་རྒྱལ་
ཕྱོགས་ལས་རྣམ་རྒྱལ། ཉ་དབོན་ཀུན་དགའ་དཔལ། གྲུབ་ཆེན་ཀུན་དགའ་བློ་གྲོས། འཇམ་
དབྱངས་དཀོན་མཆོག་བཟང་པོ། མཁས་གྲུབ་ནམ་མཁའ་ཆོས་སྐྱོང་། པཎ་ཆེན་ནམ་མཁའ་
དཔལ་བཟང་། ལོ་ཆེན་རཏྣ་བྷ་དྲ། དཔལ་ལྡན་ཀུན་དགའ་གྲོལ་མཆོག མཁན་ཆེན་ལུང་
རིགས་རྒྱ་མཚོ། མཁས་གྲུབ་བློ་གྲོས་རྣམ་རྒྱལ། གྲུབ་ཆེན་ངག་དབང་ཕྲིན་ལས། ངག་
དབང་བསྟན་འཛིན་རྣམ་རྒྱལ། ངག་དབང་མཁས་བཙུན་དར་རྒྱས། ཀུན་བཟང་ཕྲིན་ལས་
རྣམ་རྒྱལ། ནུས་ལྡན་ལྷུན་གྲུབ་རྒྱ་མཚོ། དཀོན་མཆོག་འཇིགས་མེད་རྣམ་རྒྱལ། ངག་དབང་
481



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཆོས་འཕེལ་རྒྱ་མཚོ། འབྲོག་དགེ་ཀུན་དགའ་ཡོན་ཏན་རྒྱ་མཚོ། རིག་འཛིན་རྣམ་སྣང་རྡོ་རྗེ།
ཀུན་དགའ་ངག་དབང་དོན་གྲུབ། དེ་ལས་ཀུན་དགའ་མཚན་མཆོག་བཟང་པོ་དང་། དཀོན་
མཆོག་ངེས་དོན་བསྟན་པའི་རྒྱལ་མཚན་དང་། ཀུན་དགའ་མཁས་གྲུབ་བཟང་པོ་རྣམ་པ་
གསུམ་སོ་སོའི་མདུན་ནས་བདག་ཅག་རྣམས་ཀྱི་མཁན་ཆེན་རྡོ་རྗེ་འཆང་ཀུན་དགའ་ཤེས་
རབ་གསལ་བྱེད་ཕུན་ཚོགས་འབྱུང་གནས་ངེས་དོན་བཤད་སྒྲུབ་ཕྲིན་ལས་དཔལ་བཟང་པོ་
མཆོག་གིས་ལེགས་པར་གསན། ཡང་ན། གོང་གི་དཀོན་མཆོག་འཇིགས་མེད་རྣམ་རྒྱལ་
རྗེས། མཁར་བ་བླ་མ་སྐྱབས་རྗེ་ངག་དབང་བསམ་གཏན། ཀུན་དགའ་ངེས་དོན་རྒྱ་མཚོ།
བླ་མ་འཇམ་དབྱངས་དཔལ་བཟང་། བླ་མ་ཀུན་དགའ་གྲོལ་མཆོག ཀུན་དགའ་ངག་གི་
དབང་པོ། སྐྱབས་རྗེ་ངག་དབང་བློ་གྲོས་གྲགས་པ། ཡང་ན། དཀོན་མཆོག་འཇིགས་མེད་
རྣམ་རྒྱལ་རྗེས། ངག་དབང་ཆོས་འཕེལ་རྒྱ་མཚོ། ངག་དབང་ཆོས་ཀྱི་འཕགས་པ། ངག་
དབང་ཆོས་འབྱོར་རྒྱ་མཚོ། ངག་དབང་སྨོན་ལམ་བཟང་པོ། སྐྱབས་རྗེ་ངག་དབང་བློ་གྲོས་
གྲོགས་པའི་མདུན་ནས་བཀྲིན་མཚུངས་མེད་སྐྱབས་རྗེ་མཁན་ཆེན་ཀུན་དགའ་ཤེས་རབ་
གསལ་བྱེད་མཆོག་གིས་ལེགས་པར་གསན་ཏེ་བདག་ཅག་རྣམས་ལ་དགྱེས་པ་ཆེན་པོས་ཉེ་
བར་སྩལ་པའོ། །
དེ་ལ་འདིར་མཁས་བཙུན་བཟང་གསུམ་དང་འཆད་རྩོད་རྩོམ་གསུམ་སོགས་
སྤངས་རྟོགས་ཡོན་ཏན་མཐའ་དག་གིས་ཉེ་བར་བརྒྱན་པའི་ཁྱབ་བདག་འཁོར་ལོའི་མགོན་
པོ་སྐྱབས་རྗེ་མཁན་ཆེན་རྡོ་རྗེ་འཆང་ཀུན་དགའ་ཤེས་རབ་གསལ་བྱེད་མཆོག་ནི་མདོ་སྨད་
འགོ་ལོག་ཏུ་ཕྱི་ལོ་༡༩༣༦ ལོར་སྐུ་འཁྲུངས། སྐུ་ཆུང་ངུའི་སྐབས་ནས་ཀྱང་དམ་པའི་ངང་
ཚུལ་མཐའ་དག་ལྷུར་བཞེས་ཀྱིས་རིམ་བཞིན་རྩི་ནང་དགོན་དུ་རྡོ་རྗེ་སློབ་དཔོན་ཆེན་པོ་ཀུན་
482



ཆོས་བརྒྱུད་འདི་ཉིད་མདོ་ཁམས་སྨད་ཀྱི་ཕྱོགས་སུ་ཇི་ལྟར་དར་ཚུལ།
དགའ་མཚན་བཟང་དང་འབེ་ཚ་སྤྲུལ་སྐུ་དཀོན་མཆོག་བསྟན་པའི་རྒྱལ་མཚན་ལྷན་རྒྱས་ཀྱི་
མདུན་ནས་དུས་འཁོར་སྦྱོར་དྲུག་ཡོངས་རྫོགས་ཞུས་ཏེ་ཐུགས་ཉམས་སུ་བསྟར་བས་མངོན་
པར་རྟོགས་པའི་ཡོན་ཏན་མཐའ་དག་དགོངས་པའི་ཀློང་ནས་བརྡོལ། གཞན་ཡང་མཁས་
དབང་བློ་གྲོས་གྲགས་པ་དང་། བཤེས་གཉེན་དམུ་དགེ་བསམ་གཏན། སྐྱབས་རྗེ་ཡོན་ཏན་
བཟང་པོ་སོགས་མཁས་ཤིང་གྲུབ་པའི་དབང་ཕྱུག་བཤེས་གཉེན་དུ་མའི་མདུན་ནས་གཞུང་
ཆེན་བཀའ་པོད་ལྔ་དང་། སྒྲ་སྙན་སྨན་རྩིས། ལྷག་པར་གཞན་སྟོང་དབུ་མའི་ལྟ་ཁྲིད་སོགས་
མདོ་སྔགས་རིག་གནས་དང་བཅས་པར་གུས་སྦྱོར་གྱི་བརྩོན་པ་ཆེན་པོས་གསན་བསམ་ལྷུར་
བཞེས་མཛད་པས་མཁྱེན་རབ་དང་རྣམ་དཔྱོད་ཀྱི་རྩལ་ལ་འགྲན་པའི་ཟླ་དང་བྲལ་བར་གྱུར།
༡༩༨༤ ལོར་ལྕམ་མདའི་ནག་སྒར་ངེས་དོན་ཆོས་འཁོར་གླིང་དུ་བཞུགས་ནས་དུས་ཀྱི་
འཁོར་ལོའི་བཤད་སྒྲུབ་གཙོ་བོར་གྱུར་པའི་རང་ལུགས་ཐུན་མོང་མ་ཡིན་པའི་ལྟ་གྲུབ་ཡིག་
ཆ་རྣམས་འཆད་སྤེལ་གྱི་དབུ་འཛུགས་བསྐྱངས། ༡༩༨༥ ལོ་ནས་བཟུང་གཙུག་ལག་ཁང་
རྟེན་དང་བརྟེན་པར་བཅས་པ་དང་། ཁྱད་པར་དུས་ཀྱི་འཁོར་ལོ་སྐུ་གསུང་ཐུགས་ཡོངས་སུ་
རྫོགས་པའི་བློས་བསླང་གི་དཀྱིལ་འཁོར་སོགས་གསར་བཞེངས་གནང་། དེ་བཞིན་དུ་སྒྲུབ་
གྲྭ་བསམ་གཏན་གླིང་། བཤད་གྲྭ་ཐོས་བསམ་གླིང་། སློབ་གྲྭ་བློ་གསལ་གླིང་བཅས་གསར་
འཛུགས་གནང་སྟེ་འཆད་ཉན་སྒོམ་སྒྲུབ་སོགས་ཀྱིས་རྒྱལ་བ་ཇོ་ནང་པའི་བསྟན་པའི་དབུ་
འཕང་དགུང་དུ་འདེགས་བཞིན་པའི་མུར་བསྟན་འགྲོའི་བསོད་ནམས་ཀྱི་དཔྱིད་དུ་འཚོ་ཞིང་
བཞུགས་བཞིན་པའོ། །
བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་རྒྱལ་པོ་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཐུབ་བསྟན་མཛེས་པར་བྱེད་པའི་
483



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རྒྱན་ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་ལས་དཔལ་ལྡན་ཇོ་ནང་པའི་བཀའ་སྲོལ་ལས་བྱོན་པའི་
དུས་ཀྱི་འཁོར་ལོའི་བླ་མ་བརྒྱུད་རིམ་གྱི་རྣམ་ཐར་དང་། ཆོས་བརྒྱུད་འདི་ཉིད་མདོ་ཁམས་
སྨད་ཀྱི་ཕྱོགས་སུ་ཇི་ལྟར་དར་ཚུལ་མདོ་ཙམ་སྨོས་པ་སྟེ་སྐབས་གཉིས་པའི་སརྒ་དགུ་
པའོ།། །།
༨
1
，
མངགས་
ཟླ་
t;
r="
ས
F
..
་
;
.
ཟླ:
ཟླ་ས
A
-
484



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
བཅུ་པ་ཇོ་ནང་བཀའ་སྲོལ་ལས་བྱོན་པའི་དུས་ཀྱི་འཁོར་ལོའི་སྨིན་གྲོལ་གྱི་རྒྱུན་
རྣམས་མཉམ་མེད་དྭགས་པོ་བཀའ་བརྒྱུད་སོགས་དང་ཆུ་བོ་གཅིག་འདྲེས་སུ་གྱུར་པའི་བླ་མ་
བརྒྱུད་རིམ་གྱི་རྣམ་ཐར་འཆད་པ་ལ། དེ་ཡང་གོང་དུ་སྨྲས་པ་བཞིན་ཆོས་རྗེ་ཀུན་མཁྱེན་ཆེན་
པོ་དང་། རྗེ་བཙུན་ཐམས་ཅད་མཁྱེན་པ་སོགས་ཀྱི་ཐུན་མིན་ལྟ་གྲུབ་ཀྱི་བཞེད་སྲོལ་དང་།
དུས་ཀྱི་འཁོར་ལོ་སོགས་རྒྱུད་སྡེ་རྒྱ་མཚོའི་བསྐྱེད་རྫོགས་མན་ངག་གི་བཀའ་དང་བཅས་པ་
འཆད་ཅིང་ཉམས་སུ་ལེན་པའི་ཚུལ་ལ་ནི་གཅིག་པ་ཡིན་ལ། འོན་ཀྱང་ཕྱིས་སུ་ཆོས་བརྒྱུད་
འདི་ཉིད་མདོ་ཁམས་སྨད་ཕྱོགས་སུ་དར་ཁྱབ་ཆེ་བས། ཆ་ལུང་པ་ངག་དབང་ཕྲིན་ལས་ཀྱི་
རྗེས་སུ་བླ་མ་བརྒྱུད་པའི་རིམ་པའང་ཐ་དད་དུ་དགྱེས་པ་འགའ་ཞིག་སྣང་སྟེ། དེ་དག་རེ་རེ་
བཞིན་གྱི་རྣམ་པར་ཐར་པ་ནི་འབྲི་བར་མི་སྤོབས་ལ། འདིར་དཀྱུས་སུ་ཐུབ་བསྟན་ཡོངས་ཀྱི་
བཤེས་གཉེན་ཆེན་པོ་འཇམ་མགོན་བློ་གྲོས་མཐའ་ཡས་ཀྱི་གསུང་དུས་ཀྱི་འཁོར་ལོའི་དབང་
ཆོག་ཏུ་བླ་མ་བརྒྱུད་པའི་རིམ་པ་ལྟར་འགོད་བཞིན་པ་ལ། དེ་ལྟ་བས་ན་སྔར་ཆ་ལུང་པ་ཆོས་
རྗེ་ངག་དབང་ཕྲིན་ལས་ཀྱི་མཇུག་ཏུ་དེའི་སློབ་མ་གྲུབ་བརྙེས་ཀུན་བཟང་དབང་པོ་སྟེ། རྗེ་
འདི་ཉིད་གཞིས་ཀ་རྩེ་དང་ཉེ་བར་ཟུར་གསང་སྔགས་གླིང་ངམ་གནས་རྙིང་ཞེས་པའི་གྲོང་པ་
ཞིག་ཏུ་ཟུར་གྱི་གདུང་རྒྱུད་དུ་སྐུ་འཁྲུངས། རིམ་བཞིན་སྐྱེས་ཆེན་དུ་མ་ཉེ་བར་བསྟེན་ཏེ་མདོ་
སྔགས་རིག་གནས་སྤྱི་དང་། ཁྱད་པར་སྔ་འགྱུར་བཀའ་མའི་ཆོས་སྐོར་མ་ལུས་པ་གསན་
བསམ་མཐར་ཕྱིན་པར་མཛད། སྐབས་ཤིག་ཏུ་ཇོ་ནང་རྟག་བརྟན་ན་གྲུབ་ཆེན་ཆ་ལུང་པ་
ངག་དབང་ཕྲིན་ལས་ཀྱི་དྲུང་ནས་རྗེ་བཙུན་ཆེན་པོ་ཏཱ་ར་ནཱ་ཐའི་བཀའ་འབུམ་ཡོངས་རྫོགས་
སོགས་ཇོ་ནང་གི་ཆོས་སྐོར་མ་ལུས་པ་བུམ་པ་གང་བྱོའི་ཚུལ་དུ་གསན་བཞེས་དང་། ཁྱད་
པར་རྒྱུད་རྒྱལ་དུས་ཀྱི་འཁོར་ལོའི་དབང་དང་སྦྱོར་བ་ཡན་ལག་དྲུག་པའི་ཁྲིད་སོགས་ཟབ་
485



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཆོས་ཡོངས་སུ་རྫོགས་པ་གསན་བསམ་བསྒོམས་པ་མཐར་ཕྱིན་པས་གྲུབ་པའི་དབང་ཕྱུག་གི་
གོ་འཕང་ཆེན་པོར་བརྙེས་པ་ཡིན་ནོ། །ཆོས་རྗེ་དེ་ཉིད་ལ་སློབ་མའི་ཚོགས་མང་དུ་བྱོན་པ་
ལས། གཙོ་བོ་ནི། གྲུབ་པ་དང་རིག་པ་འཛིན་པ་ཡོངས་ཀྱི་འཁོར་ལོས་སྒྱུར་བ་ཆེན་པོ་
དཔལ་རྡོ་རྗེ་ཚེ་དབང་ནོར་བུ་འགྲོ་འདུལ་རྡོ་རྗེ་སེམས་དཔའ་སྟེ། དེ་ནི་རང་གཏེར་
སྟག་ཚང་རྡོ་རྗེ་གྲོ་ལོད་ནས་བྱོན་པའི་ཐུགས་གཏེར་གསང་བའི་ལུང་བྱང་ལས།
པདྨ་ང་སྤྲུལ་ནག་པོས་བྱིན་རླབས་ཤིང༔
ནམ་སྙིང་ཐུགས་ཀྱི་འོད་ཟེར་ཞུགས་གྱུར་པ
ཀཿཐོག་ལྷོ་ཕྱོགས་བཙན་རིའི་ཉེ་འདབས་སུ༔
མཆོག་དམན་སྤངས་པ་བར་མ་དག་གི་རིགས
མགོན་དང་མཚོ་ཞེས་བྱ་བ་གཉིས་ཀྱི་བུ༔
དབང་ངམ་ནོར་བུའི་མིང་ཅན་སྙིང་སྟོབས་ཅན༔
ཞེས་སོགས་ཀྱི་ལུང་དོན་ལྟར། ཐོག་མར་དཔའ་བོ་ཐུགས་ཀྱི་རྡོ་རྗེ་ཞེས་བྱ་བ་སྟེ། དོན་དུ་
གསང་བའི་བདག་པོ་དང་ངོ་བོ་གཅིག་ཅིང་། གནས་སྐབས་སུ་རྫོགས་པའི་སངས་རྒྱས་
དངོས་ཀྱི་སློབ་མ་རྡོ་རྗེ་ཐེག་པ་ཐམས་ཅད་ཀྱི་སྤྱི་མེས་ཨོ་རྒྱན་གྱི་རྒྱལ་པོ་ཨིནྡྲ་བྷུ་ཏིར་གྱུར་པ་
ཡིན་ལ། དེ་ཡང་པདྨ་ང་སྤྲུལ་ཞེས་པ་ནི། གོང་དུ་སྨོས་མ་ཐག་པའི་དཔའ་བོ་ཐུགས་ཀྱི་རྡོ་རྗེ་
སྟེ་པདྨ་བཛྲ་དང་ངོ་བོ་གཅིག་པ་ཡིན་ཅིང་། དེ་ནི་མཚན་གྱི་རྣམ་གྲངས་ལས། དོན་དུ་སློབ་
དཔོན་ཆེན་པོ་པདྨ་སམྦྷ་ཝ་ཉིད་ཡིན་པར་གསུངས་སོ། །ནག་པོ་ཞེས་པ་ནི། འཕགས་ཡུལ་
གྱི་གྲུབ་པའི་སློབ་དཔོན་ཆེན་པོ་ནག་པོ་སྤྱོད་པ་ཡིན་ཏེ། དུས་ཀྱི་འཁོར་ལོའི་རྒྱུད་ཕྱི་མ་ལས།
486



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཁ་ཊཾ་ག་དང་རུས་རྒྱན་ཅང་ཏེའུ་ཆང་སྣོད་ཐོགས་པ་ནག་པོའི་མིང་ཅན་འབྱུང་བར་འགྱུར། །
ཞེས་གསུངས་པའི་ཀཧཱ་ཙརྱའམ་ཀཉྩི་པ་ཞེས་ནག་པོ་སྤྱོད་པ་ཉིད་ཡིན་པར་གསུངས་ཤིང་།
དེ་ལྟར་ན་རིག་འཛིན་ཆེན་པོ་འདི་ཉིད་ཇོནང་རྗེ་བཙུན་ཆེན་པོ་ཏཱ་ར་ནཱ་ཐ་དང་ཐུགས་རྒྱུད་གཅིག་
པར་གསུངས་པའང་ལུང་གིས་གྲུབ་སྟེ། རྗེ་བཙུན་ཆེན་པོའི་སྔོན་གྱི་སྐྱེས་རབས་ཀྱི་གྲས་སུ་
ནག་པོ་སྤྱོད་པ་དྲངས་པའི་ཕྱིར་རོ། །ཁྱད་པར་དུའང་གངས་ཅན་གྱི་ལྗོངས་སུ་ཆོས་རྒྱལ་ཁྲི་
སྲོང་ལྡེའུ་བཙན་གྱི་བློན་པོར་གྱུར་པ་ནམ་མཁའི་སྙིང་པོའི་སྐུའི་སྐྱེ་བ་བཞེས་ཏེ། སློབ་དཔོན་
པདྨའི་སྤྱན་སྔ་ནས་ལྷོ་བྲག་མཁར་ཆུར་ཡང་དག་བཀོལ་བྱང་གི་དཀྱིལ་འཁོར་དུ་དབང་
བསྐུར་ཏེ་མཆོག་གི་དངོས་གྲུབ་བརྙེས་ཤིང་། བྱོན་བཞུད་སྐབས་ཉི་མའི་ཟེར་ལ་ཆིབས་ནས་
གཤེགས་པ་སོགས་རྫུ་འཕྲུལ་དཔག་ཏུ་མེད་པ་བསྟན་པ་ལ་མངའ་བརྙེས། མཐར་རྣམ་སྨིན་
གྱི་ལུས་འཇའ་ལྟར་ཡལ་ནས་ཡེ་ཤེས་ཀྱི་སྐུ་མཁའ་ཁྱབ་ཏུ་བཞུགས། ནམ་སྙིང་གི་རྗེས་
སུའང་གང་འདུལ་གདུལ་བྱའི་ངོར་དེ་ཉིད་ཀྱི་སྤྲུལ་པའི་ཟློས་གར་རིམ་དང་ཅིག་ཅར་གྱི་ཚུལ་
དུ་སྐྱེ་བ་བཞེས་པ་ནི་བརྗོད་ཀྱིས་མི་ལངས་སོ། །
དེ་ལྟར་དཔལ་རིག་པ་འཛིན་པ་ཆེན་པོ་ཚེ་དབང་ནོར་བུ་དེ་ཉིད། མདོ་ཁམས་སྨད་
ཀྱི་ཆ། ཀཿཐོག་རྡོ་རྗེ་གདན་གྱི་ལྷོ་ཕྱོགས་སུ་བཙན་རི་རྡོ་རྗེ་བྲག་གི་ནུབ་བྱང་གི་མཚམས་
དུང་དཀར་རི་ཁྲོད་དུ་གྲགས་པའི་འདབས་སུ། ཡབ་ཨ་ཏི་མགོན་པོ་དང་། ཡུམ་སྒོ་བཟའ་རྡོ་
རྗེ་མཚོ་ཞེས་བྱ་བ་གཉིས་ཀྱི་སྲས་སུ་རབ་བྱུང་བཅུ་གཉིས་པའི་ས་ཕོ་སྟག ཕྱི་ལོ་༡༦༩༨
ལོར་སྣོད་བཅུད་ཐམས་ཅད་བཀྲིས་དགེ་བའི་མཚན་མ་དུ་མ་དང་བཅས་ཏེ་སྐུ་བལྟམས། དེ་
ནས་ཉིན་ཞག་བདུན་སོང་བ་ན། ལོ་ཆེན་བེ་རོ་ཙ་ནའི་རྣམ་སྤྲུལ་པདྨ་བདེ་ཆེན་གླིང་པ་དེར་
བྱོན་ཏེ་རང་གཏེར་ཚེ་དཔག་མེད་རྡོ་རྗེ་རྒྱ་མདུད་ཀྱི་དཀྱིལ་འཁོར་དུ་དབང་བསྐུར་བ་དང་
487



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ལྷན་ཅིག་རིག་འཛིན་ཚེ་དབང་ནོར་བུ་ཞེས་པའི་མཚན་གྱི་ཅོད་པན་གསོལ། བྱིས་པའི་
སྐབས་སུའང་ཐ་མལ་གྱི་ཀུན་སྤྱོད་ལས་ཡོངས་སུ་འདས་པའི་ལྷ་བསྒོམས་པ་དང་། སྔགས་
བཟླ་བ། བསམ་གཏན་སྒོམ་པ་སོགས་མཛད། དགུང་གྲངས་བཞི་ལྔའི་སྐབས་འོད་གསལ་
རྡོ་རྗེ་སྙིང་པོའི་མན་ངག་ཅི་རིགས་ཤིག་དྲན་པ་རྣམས་ཐུགས་སུ་བཟུང་སྟེ་གནས་པ། ལྷག་
པར་ང་དགེ་སློང་ནམ་མཁའི་སྙིང་པོ་ཡིན། སྒྲུབ་གནས་ལྷོ་བྲག་མཁར་ཆུ་ཡིན་ཞེས་སོགས་
སྔོན་གནས་རྗེས་དྲན་གྱི་གསུང་དཔག་ཏུ་མེད་པ་ལྷུག་པར་སྩལ། དངོས་དང་ཉམས་སུ་གུ་རུ་
པདྨ་འབྱུང་གནས་སོགས་རྩ་གསུམ་ལྷ་ཚོགས་ཀྱི་ཞལ་ཡང་ཡང་གཟིགས། དགུང་གྲངས་
བདུན་གྱི་སྐབས་ཆེ་མཆོག་རྡོ་རྗེ་གྲོ་ལོད་ཡི་དམ་དུ་མཛད། དགུང་གྲངས་བཅུ་གསུམ་སྐབས་
རིགས་ཀྱི་བདག་པོ་པདྨ་བདེ་ཆེན་གླིང་པའི་མདུན་ནས་གནས་ལུགས་རྫོགས་པ་ཆེན་པོའི་
ཁྲིད་བཀའི་སྔོན་འགྲོ་ཐུན་མོང་ཐུན་མིན་དང་། སེམས་འཛིན་སོགས་སྦྱོར་དངོས་རྗེས་གཙང་
གི་སྨིན་ཁྲིད་ཡོངས་རྫོགས་ནོས། དེ་རྗེས་ཀཐོག་རྒྱལ་སྲས་བསོད་ནམས་ལྡེའུ་བཙན་གྱི་
ཞལ་སྔ་ནས་ཀློང་གསལ་རྡོ་རྗེ་སྙིང་པོའི་དབང་བཞི་ཡོངས་རྫོགས་དང་། ཚེ་སྒྲུབ་ཡང་གསང་
བླ་མེད་སོགས་དབང་ཁྲིད་དཔག་ཏུ་མེད་པ་གསན་ཏེ་བླ་སློབ་ཐུགས་ཡིད་གཅིག་འདྲེས་སུ་
གྱུར། དགུང་གྲངས་ཉེར་གསུམ་པར་ཟུར་མང་བདུད་རྩི་མཐིལ་དུ་ཕེབས་ནས་སྒྲུབ་བརྒྱུད་
ཀརྨ་ཀཾ་ཚང་གི་སྙན་བརྒྱུད་འཛིན་པ་ཆེ་ཚང་སྤྲུལ་པའི་སྐུ་དྲུག་པ་ཀརྨ་རིག་འཛིན་གསུང་རབ་
རྒྱ་མཚོའི་ཞབས་ཀྱི་པདྨོ་བསྙེན་ཕྱིར་བྱོན། དེར་སྙིགས་དུས་ཀྱི་ཐམས་ཅད་མཁྱེན་པ་སི་ཏུ་
ཆོས་ཀྱི་འབྱུང་གནས་ཀྱང་མཇལ་ཏེ་རང་བྱུང་ཞབས་ཀྱི་ཕྱག་ཆེན་སྨོན་ལམ་གྱི་ལུང་གསན།
དེ་ནས་ཆེ་ཚང་པའི་མདུན་ནས་ཕྱག་ཆེན་གྱི་ཁྲིད་རྒྱས་འབྲིང་བསྡུས་གསུམ་དང་། དྭགས་
པོའི་ཆོས་བཞི། ཕྱག་ཆེན་ལྔ་ལྡན་རྒྱས་བསྡུས། བདེ་མཆོག་སྙན་བརྒྱུད་ཀྱི་སྐོར་སོགས་ཟབ་
488



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཆོས་མཐའ་ཡས་པ་གསན། དེ་རྗེས་བླ་མ་དམ་པ་ཆོས་སྐྱོང་དཔལ་ལྡན་སོགས་དམ་གཙང་
སྐལ་ལྡན་གྱི་འདུས་པ་རྣམས་ལ་བཀའ་གསང་རྫོགས་པ་ཆེན་པོའི་ཟབ་ཁྲིད་སྩལ། དེ་
སྐབས་ནུབ་གཅིག་ལ་མནལ་ལམ་དུ་ཀུན་མཁྱེན་ཀློང་ཆེན་རབ་འབྱམས་བྱོན་ནས་སྙིང་ཐིག་
ཡ་བཞིའི་པུསྟི་དབུ་གཙུག་ཏུ་བཞག་སྟེ་བཀའ་གཏད་སྨོན་ལམ་གྱི་མཐར། ཁྱོད་ཀྱིས་རྫོགས་
པ་ཆེན་པོའི་ཆོས་ཀྱིས་འགྲོ་བ་རྣམས་ཕན་པར་གྱིས་ཤིག་ཅེས་གསུངས་པ་དང་མནལ་སད་
དེ་ཐུགས་དམ་གྱི་བོགས་སྔར་ལས་ཀྱང་ལྷག་པར་འཕེལ། དགུང་གྲངས་ཉེར་བདུན་དུ་སླར་
ཡང་རྩ་བའི་བླ་མ་གཉིས་པ་ཆེ་ཚང་པ་ཀརྨ་རིག་འཛིན་གསུང་རབ་རྒྱ་མཚོའི་སྤྱན་སྔ་ནས་
གཞི་ལམ་འབྲས་གསུམ་གྱི་ངོ་སྤྲོད། འཕོ་བ་བདེ་མཆོག་སྙན་བརྒྱུད། བཀའ་ཕྱག་ཆུ་བོ་
གཉིས་འདྲེས་ཀྱི་ཁྲིད། རཏྣ་གླིང་པའི་ཟབ་གཏེར་ཆོས་སྐོར་ཡོངས་རྫོགས་གནང་སྟེ་དོན་
བརྒྱུད་ཀྱི་བསྟན་པ་གཏད། དེ་རྗེས་བོད་དབུས་གཙང་ཆོས་ཀྱི་འབྱུང་གནས་ཆེན་པོར་བྱོན་
པར་བཞེད་དེ། རིམ་པར་ཀརྨ་རིན་ཆེན་དགོན་རྒྱུད་རི་བོ་ཆེ་དང་། སྤོ་བོ་དང་ཀོང་པོའི་ས་
མཚམས་གནས་ཆེན་བྲག་གད་པདྨ་ཤེལ་ཕུག་མཇལ་བར་བྱོན། སྨན་ཆུ་དགོན་པར་སེར་སྐྱ་
སྟོང་ཕྲག་ལྷག་ལ་བཀའ་བརྒྱད་བདེ་གཤེགས་འདུས་པའི་དབང་ལུང་སོགས་སྨིན་གྲོལ་
བདུད་རྩིས་ཆར་ཕབ་ཅིང་། རི་རྒྱ་ཀླུང་རྒྱ་སོགས་སྲོག་ཆགས་ཀུན་ལ་མི་འཇིགས་པའི་
སྐྱབས་སྦྱིན་སོགས་ཕྲིན་ལས་རྒྱ་ཆེར་སྤེལ། དེ་ནས་གདན་ས་ཐེལ་དང་། རྩེ་ཐང་། དབུ་རུ་
ཁྲ་འབྲུག་བྱམས་པ་མི་འགྱུར་གླིང་གི་གཙུག་ལག་ཁང་། ཡར་ལུང་ཤེལ་གྱི་བྲག་ཕུག དཔལ་
བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་སོགས་སུ་ཕེབས་ཏེ་མཆོད་སྤྲིན་
དང་སྨོན་ལམ་རྒྱ་ཆེར་མཛད་ནས་དབུས་འགྱུར་ལྷ་ལྡན་དུ་ཇོ་ཤཱཀ་རྣམ་གཉིས། འཕགས་པ་
བཅུ་གཅིག་ཞལ་རང་བྱོན་ལྔ་ལྡན་སོགས་རྟེན་ཁྱད་པར་ཅན་རྣམས་ཞིབ་པར་མཇལ་ཞིང་
489



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སྨོན་ལམ་དང་མཆོད་སྤྲིན་རྒྱ་ཆེར་བསྐྲུན། དེ་ནས་མཚུར་ཕུར་ཕེབས་ཏེ་འཇིག་རྟེན་དབང་
ཕྱུག་ཀརྨ་པ་སྐུ་ཕྲེང་བཅུ་གཉིས་པ་བྱང་ཆུབ་རྡོ་རྗེའི་ཞབས་དང་། ཞྭ་དམར་ཅོད་པན་འཆང་
བ་བརྒྱད་པ་དཔལ་ཆེན་ཆོས་ཀྱི་དོན་གྲུབ་ཡབ་སྲས་ལྷན་དུ་མཇལ་ཏེ་སོ་སོ་ནས་ཕྱག་ཆེན་
སོགས་གདམས་སྐོར་འགའ་ཞིག་གསན། དགུང་གྲངས་ཉེར་དགུའི་སྐབས། གཙང་སྟག་སྣ་
ཆོས་ཀྱི་ཕོ་བྲང་དུ་ཞི་འཚོའི་རྣམ་རོལ་ཏྲེ་བོ་སྐུ་ཕྲེང་བཞི་པ་བྱང་ཆུབ་ཆོས་ཀྱི་དབང་པོའི་སྤྱན་
སྔར་བྱོན་ཏེ། ཕྱག་རྒྱ་ཆེན་པོ་དང་། བཀའ་གསང་རྫོགས་པ་ཆེན་པོ་འཇའ་ལུས་སྲོག་སྒྲུབ་ཀྱི་
དབང་ཁྲིད། ཀུན་བཟང་དགོངས་པ་འདུས་པའི་ཐོད་རྒལ་དོན་གྱི་ངོ་སྤྲོད། གསང་ཆེན་རྙིང་
མ་རྒྱུད་འབུམ་གྱི་དབུ་མཐའ་བར་གསུམ་གྱི་ལུང་དང་བཀའ་གཏད་སོགས་དབང་ཁྲིད་མན་
ངག་མཐའ་ཡས་པ་གསན་ཏེ། ཏྲེ་བོ་རིན་པོ་ཆེའི་རྡོ་རྗེའི་ཚིག་ཅུང་ཟད་གཅིག་ལ་བརྟེན་སྔར་
ཐུགས་དམ་ལྟ་བའི་གནད་ལ་དཔྱད་པ་ཕྲ་མོ་ཞིག་ཡོད་པ་དེ་སྟོན་སྤྲིན་ལྟར་དྭངས་ནས་
རྟོགས་པའི་ངོ་བོ་སྔར་གྱི་དེ་ལ་ཉམས་ཀྱི་ཆ་ནས་བརྒྱ་འགྱུར་དུ་འཕེལ་ཞིང་། ལམ་གང་ཤར་
ལ་སྤང་བླང་མེད་ཟེར་བ་དེ་ཚིག་ཏུ་མ་ལུས་པ་དོན་ཐོག་ཏུ་ཕེབས་པས་བཀྲིན་ཤིན་ཏུ་ཆེ་བའི་
རྩ་བའི་བླ་མ་གསུམ་པ་ཡིན་གསུངས། གཞན་ཡང་དཔལ་ཇོ་ནང་པའི་ལྟ་གྲུབ་ལ་བསྔགས་
པའི་ཚུལ་གསུངས་པའི་སད་བྱེད་ཀྱི་རྐྱེན་གྱིས་སྔོན་གནས་རྗེས་སུ་དྲན་པའི་ཇོ་ལུགས་ལ་
དང་བ་བླ་ལྷག་ཏུ་འཁྲུངས། ཏྲེ་བོ་རིན་པོ་ཆེས་བསྐུལ་ངོར་གསང་ཆེན་སྒྲུབ་པ་བཀའ་བརྒྱད་
ཀྱི་འབྱུང་ཁུངས་ལེགས་བཤད་བུམ་བཟང་ཞེས་པ་སོགས་བཀའ་རྩོམ་གནང་། དེ་རྗེས་གུ་
རུའི་སྒྲུབ་གནས་དཔལ་གྱི་ཟབ་ཕུ་ལུང་དུ་བྱོན་ཏེ་སྐལ་ལྡན་གདུལ་བྱ་དཔག་ཏུ་མེད་པ་ལ་
ཟབ་གསང་སྙིང་གི་ཐིག་ལེའི་སྨིན་གྲོལ་རྒྱབ་བརྟེན་དང་བཅས་རྫོགས་པར་སྩལ། དེ་ནས་
སྨན་བཙུན་ཨུག་ཆོས་རྡོ་རྗེ་གཡར་མོ་བསིལ་གནས་པའི་འདབས་ཚ་ལུང་དགོན་གྱི་བླ་མ་རྒྱ་
490



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
སྟོན་ངག་དབང་རྡོ་རྗེ་ལས་དཔལ་ལྡན་ཤངས་པ་བཀའ་བརྒྱུད་པ་ཆེན་པོའི་ཟབ་མོའི་མན་
ངག་གི་མཆོག་གྱུར་ཟབ་ལམ་ནི་གུ་ཆོས་དྲུག་རྡོ་རྗེའི་ཚིག་རྐང་དང་བཅས་པ་གསན། དེ་
ནས་ཇོ་ནང་རྗེ་བཙུན་ཆེན་པོ་ཏཱ་ར་ནཱ་ཐའི་གདན་ས་རྟག་བརྟན་དམ་ཆོས་གླིང་ངེས་དོན་
དགའ་བའི་ཚལ་དང་། གངས་རིའི་ཁྲོད་ཀྱི་ཤམྦྷ་ལ་ཇོ་ནང་དཔལ་གྱི་རི་ཁྲོད་སོགས་མཇལ་
ཏེ་རེ་ཞིག་གཉའ་ནང་རྒྱུད་བལ་ཡུལ་དུ་ཕེབས་ཏེ་རང་བྱུང་མཆོད་རྟེན་ཆེན་པོ་ཤིང་ཀུན་དང་།
བྱ་རུང་ཁ་ཤོར། ཡང་ལེ་ཤོད་སོགས་གནས་རྟེན་མཐའ་དག་མཇལ་བསྐོར་མཆོད་འབུལ་
ཐུགས་སྨོན་ཟབ་རྒྱས་བསྐྱངས། དགུང་གྲངས་སུམ་ཅུར་མང་ཡུལ་སྐྱིད་གྲོང་དུ་བྱོན་ཏེ་
འཕགས་པ་ཐུགས་རྗེ་ཆེན་པོ་རང་བྱུང་ལྔ་ལྡན་ལས་ཇོ་བོ་ཝ་ཏི་བཟང་པོ། གཞན་ཡང་གུ་
རུའི་གནས་ཆེན་རི་བོ་དཔལ་འབར་དང་། རྗེ་བཙུན་མི་ལའི་སྒྲུབ་གནས་རྫོང་དྲུག་སོགས་
མཇལ་ཏེ་རྩ་གསུམ་ལྷའི་བསྙེན་སྒྲུབ་དང་། གདུལ་བྱ་དཔག་ཏུ་མེད་པ་ལ་སོ་སོའི་སྐལ་པ་
དང་འཚམས་པའི་དབང་ཁྲིད་མཐའ་ཡས་པ་སྩལ། དགུང་གྲངས་སོ་གཅིག་ཏུ་གཙང་ནས་མི་
དབང་བསོད་ནམས་སྟོབས་རྒྱལ་གྱིས་ཞུས་ངོར་མཆོད་རྟེན་བྱ་རུང་ཁ་ཤོར་ཉམས་གསོ་གྲུབ་
ནས་རབ་ཏུ་གནས་པར་བྱ་བའི་སླད་དུ་ཕེབས། དེ་ནས་རིམ་པར་གཉའ་ནང་རྒྱུད་གནས་
མཆོག་ལ་ཕྱི་ཆུ་དབར་མཇལ་དུ་ཐེགས། དེར་མཁའ་འགྲོའི་ཆོ་འཕྲུལ་སྣ་ཚོགས་ཤིག་བསྟན་
ཀྱང་བར་ཆད་ཀྱིས་གླགས་རྙེད་པར་མ་ནུས་ཤིང་། སླར་ཕྱག་རྒྱ་ཆེན་པོའི་ཟིལ་འོག་ཏུ་
གནན་ཏེ་གཙིགས་ལ་ཕབ། དེའི་རྗེས་སུ་དིང་རིར་ཕེབས་ནས་ཕ་དམ་པའི་སྒྲུབ་གནས་གླང་
འཁོར་གྱི་གནས་རྟེན་རྣམས་ཞིབ་པར་མཇལ་ནས། རྒྱལ་གྱི་ཤྲཱིའི་ལོ་པཎ་དགོན་དུ་སྔགས་
འཆང་པདྨ་དབང་དྲག་ལས་གུ་རུ་ཆོས་དབང་གི་གཏེར་བྱོན་རྫོགས་ཆེན་སངས་རྒྱས་མཉམ་
སྦྱོར་གྱི་ཁྲིད་ལུང་དང་། ཟབ་ལམ་བདེ་སྟོང་རྒྱ་མཚོའི་སྐོར་གྱི་དབང་ལུང་སོགས་གསན།
49



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཕར་ལའང་རྫོགས་ཆེན་ཡང་ཏིག་གི་ཁྲེག་ཆོད་ཐོད་རྒལ་ཟབ་བཤད་སོགས་སྩལ། དེ་ནས་
རིམ་བཞིན་ལྷ་རྩེ་བྱང་རྒྱུད་རུ་ལག་འབྲས་སྤུངས་ཀྱི་དབེན་གནས་སུ་བྱོན་ཏེ། གྲུབ་པའི་
དབང་ཕྱུག་ཆེན་པོ་ཆོས་རྗེ་ཀུན་བཟང་དབང་པོའི་སྤྱན་སྔར་ཟླ་བ་གསུམ་ལྷག་ཙམ་བཞུགས་
པའི་རིང་ལ། ཐོག་མར་མདོ་དོན་ཀུན་གྱི་མཐར་ཐུག་ཕྱིར་མི་ལྡོག་པ་འཁོར་ལོ་མཐའ་མའི་
དགོངས་དོན་བདེ་གཤེགས་སྙིང་པོའི་གནས་ལུགས་གཏན་ལ་ཕབ་པའི་མན་ངག་གཞན་
སྟོང་དབུ་མ་ཆེན་པོའི་ལྟ་ཁྲིད་དང་། རྒྱུད་དོན་མཐར་ཐུག་གཉིས་མེད་རྒྱུད་ཀྱི་རྒྱལ་པོ་དཔལ་
དུས་ཀྱི་འཁོར་ལོའི་དབང་མོ་ཆེ་བདག་པོ་དང་བདག་པོ་ཆེན་པོའི་དབང་དང་བཅས་པ་ལན་
གྲངས་དུ་མ་དང་། རྫོགས་རིམ་ཟབ་ལམ་རྡོ་རྗེ་རྣལ་འབྱོར་ཡན་ལག་དྲུག་གི་ཁྲིད་སྐྱར་ནས་
སྐྱར་དུ་ཞིབ་པར་གསན། གཞན་ཡང་རྗེ་ཀུན་དགའ་གྲོལ་མཆོག་གིས་ཕྱོགས་བསྒྲིགས་
མཛད་པའི་ཁྲིད་ཆེན་བརྒྱ་རྩ་བརྒྱད་ཀྱི་ཁྲིད་ལུང་། བཀའ་འཁོར་ལོ་མཐའ་མ་ངེས་དོན་སྙིང་
པོའི་གླེགས་བམ་རྣམས་ཀྱི་ལུང་། ཀུན་མཁྱེན་དོལ་པོ་ཤེས་རབ་རྒྱལ་མཚན་དང་། ཐམས་
ཅད་མཁྱེན་པ་ཏཱ་ར་ནཱ་ཐའི་གསུང་འབུམ་རྒྱུན་གང་བཞུགས་སོགས་ཇོ་ནང་པའི་ཆོས་སྐོར་
མཐའ་དག་བུམ་པ་གང་བྱོའི་ཚུལ་དུ་གསན་བཞེས་ཀྱིས་བླ་སློབ་ཐུགས་ཡིད་གཅིག་འདྲེས་
སུ་གྱུར་ཏེ། མཐར་ཆོས་ཀྱི་བཏང་རག་གི་ཡོན་འབུལ་ཀྱང་དངོས་པོ་མཐའ་དག་སྤོང་བ་
ཡོངས་སུ་དག་པར་མཛད། ཆོས་རྗེ་ཀུན་བཟང་དབང་པོའི་ཞལ་ནས། རིག་འཛིན་ཆེན་པོ་
འདི་ཉིད་ཀུན་མཁྱེན་དོལ་པོ་པའི་ཐུགས་སྲས་ས་བཟང་པ་བློ་གྲོས་རྒྱལ་མཚན་དང་། གཏིང་
སྐྱེས་རྒྱལ་པོའི་སྲས་འཇམ་དབྱངས་ཡེ་ཤེས་རྒྱ་མཚོར་འཁྲུངས་པའི་སྔོན་གནས་རྗེས་དྲན་གྱི་
དབང་གིས་ཇོ་ནང་པའི་ལྟ་གྲུབ་རིང་ལུགས་ལ་ཤིན་ཏུ་གུས་ཤིང་ཐུགས་ཞེན་ལྷག་པར་ཆེ་བ་
ཚུལ་དེས་ཡིན་གསུངས། དེ་ལྟར་རིང་མོ་ཞིག་ནས་བཞེད་པའི་དོན། ཀུན་མཁྱེན་ཇོ་ནང་པའི་
492



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
བཀའ་སྲོལ་ཐུན་མོང་དང་ཐུན་མོང་མ་ཡིན་པ་མཐའ་དག་དགོངས་པའི་ཀློང་ཟབ་མོར་ཆུབ་
པར་གྱུར་ཏེ། དགུང་གྲངས་སོ་གཉིས་པར་ཆོ་འཕྲུལ་ཟླ་བའི་ཡར་ངོ་ནས་བཅོམ་ལྡན་འདས་
དཔལ་དུས་ཀྱི་འཁོར་ལོའི་བསྙེན་པའི་བཅད་རྒྱ་ལ་བཞུགས། དེ་སྐབས་རྒྱུད་ནས་ཇི་སྐད་
གསུངས་པའི་ཉམས་རྟོགས་མཐའ་དག་ཐུགས་ལ་འཁྲུངས་ཤིང་བསྟན་བཅོས་ཀྱང་མང་དུ་
མཛད། བཅད་རྒྱ་གྲོལ་ནས་ལྷ་རྩེའི་ཁུལ་དུ་སེར་སྐྱ་དཔག་ཏུ་མེད་པ་ལ་འདོད་ཆོས་དང་
ཁྲོམ་དབང་སྩལ། དེ་རྗེས་ཐང་སྟོང་རྒྱལ་པོའི་སྒྲུབ་གནས་དཔལ་རི་བོ་ཆེའི་གནས་རྟེན་
རྣམས་མཇལ་བར་ཕེབས། དེར་ཁམས་ལུང་པ་ཆེན་པོ་པདྨ་རིག་འཛིན་དབང་གི་རྒྱལ་པོའི་
སྤྱན་སྔར་བི་མ་ལ་མི་ཏྲའི་སྙིང་ཐིག་དང་། ཀརྨ་སྙིང་ཐིག་སོགས་ཀྱི་སྨིན་དབང་ཡོངས་
རྫོགས་གསན་ནས་རིམ་པར་སྤྲུལ་པའི་སྐྱེས་ཆེན་སོགས་མཆོག་དམན་བར་མའི་གདུལ་བྱ་
རྣམས་ལ་ཟབ་ཆོས་སྨིན་གྲོལ་གྱི་ཐང་མར་བརྡལ་བཞིན་མངའ་རིས་རྫོང་དཀར་དང་གློ་བོ་
ཕྱོགས་སུ་ཕེབས། གློ་བོ་སྨོན་ཐང་དུ་རྣམ་སྲས་མདུང་དམར་ཅན་གྱི་སྤྲུལ་པར་གྲགས་པ་
ཆོས་རྒྱལ་རིམ་བྱོན་གྱི་བརྒྱུད་ལས་རྒྱལ་པོ་ཨ་མགོན་བསྟན་འཛིན་ཡབ་ཡུམ་བཀའ་ཡི་བློན་
པོ་དང་བཅས་པ་ལ་རྫོགས་ཆེན་མཁའ་འགྲོ་སྙིང་ཐིག་གི་དབང་ཁྲིད་སོགས་ཟབ་ཆོས་དུ་མ་
སྩལ་རྗེས། དོལ་པོ་ཤེལ་གྱི་རི་བོ་འབྲུག་སྒྲ་སོགས་སུ་ཕེབས་ཏེ་ཕྱོགས་དེ་དང་དེ་ཡི་གནས་
དང་རྟེན་མཐའ་དག་མཇལ་ཏེ་ཚོགས་གཏོར་མཆོད་འབུལ་སྨོན་ལམ་དང་། བསྙེན་སྒྲུབ།
ཟབ་རྒྱས་སྨིན་གྲོལ་གྱིས་གདུལ་བྱའི་རེ་བ་ཡིད་བཞིན་དུ་བསྐང་སྟེ། དཔལ་འཁོར་ལོ་སྡོམ་
པའི་ཕོ་བྲང་གངས་རི་ཆེན་པོ་ཏི་སེར་ཐེགས། དེར་ཡང་ཐེག་པ་ཆེན་པོའི་སྨོན་ལམ་དང་།
ཚོགས་གཏོར་རྒྱ་ཆེར་སྤྲོས་ཏེ། ནང་དུ་ཡང་དག་འཇོག་གི་ཏིང་ངེ་འཛིན་དང་། རྩ་གསུམ་
ལྷའི་བསྙེན་སྒྲུབ་སོགས་བསྐྱངས་ཤིང་། མཚོ་མ་ཕམ་གྱི་མདུན་དུ་དུས་འཁོར་རྫོགས་རིམ་རྡོ་
493



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རྗེ་རྣལ་འབྱོར་གྱི་འཇུག་ངོགས་ཆོས་སྤྱོད་ཟུང་འཇུག་ལམ་སྦྱིན་ཞེས་པ་མཛད། དགུང་
གྲངས་སོ་བཞིར་སླར་ཡང་མང་ཡུལ་སྐྱིད་གྲོང་དུ་ཕེབས་ཏེ་འཕགས་པ་རང་བྱུང་ཝ་ཏིའི་སྤྱན་
སྔར་ཉམས་རྟོགས་མཎྜལ་གྱི་ཚུལ་དུ་ཕུལ་བའི་གསུང་མགུར་སྙན་པའི་ཏམྦུ་ར་སེངྒེའི་རྒྱུད་ཀྱི་
སྒྲ་དབྱངས་ཞེས་ཤོ་ལོ་ཀ་བརྒྱད་ཅུ་རྩ་བརྒྱད་ཅན་ཞིག་མཛད། དགུང་གྲངས་སོ་ལྔར་སློབ་
དཔོན་ཆེན་པོས་བྱིན་གྱིས་བརླབས་པའི་གནས་ཆེན་ཟང་ཟང་ལྷ་བྲག་དང༌། རི་བོ་བཀྲ་
བཟང་གི་གནས་རྟེན་རྣམས་མཇལ་བར་ཐེགས་ཏེ། བསྟན་འགྲོའི་རྒུད་པ་ཞི་ཞིང་ཕན་བདེའི་
གསོས་སྨན་དུ་གྱུར་པའི་གཏོར་ཚོགས་མཆོད་སྤྲིན་ཐུགས་སྨོན་རྒྱ་ཆེར་མཛད། དགུང་གྲངས་
སོ་དྲུག་ཏུ་གཙང་སྟོད་གྱེ་རེ་དགོན་དུ། མཧཱ་ལོ་ཙཱ་བ་ངག་དབང་བཀྲིས་རྣམ་རྒྱལ་གྱི་མདུན་
ནས་བརྡ་སྤྱོད་དབྱངས་ཅན་སྒྲ་མདོའི་གཞུང་ལ་ཅུང་ཟད་སྦྱོང་བའི་ཚུལ་ཙམ་གནང་སྐབས་
བདེ་བླག་ཏུ་ཐུགས་སུ་ཆུབ་པ་ན། སློབ་དཔོན་ཐུགས་ལྷག་པར་འཕྲོག་ཅིང་། ཀུན་བཤད་ཀྱི་
མཚན་ལ་ངག་དབང་དབྱངས་ཅན་གྲུབ་པའི་རྡོ་རྗེར་གསོལ། དེ་བཞིན་དུ་སྙན་ངག་དང་།
རྩིས་རིགས་ཀུན་ལའང་རང་བྱན་ཆུབ་སྟེ། སྒྲའི་བསྟན་བཅོས་དང་། ལྷག་པར་རྩིས་ལ་རིག་
འཛིན་གྲུབ་རྩིས་སུ་གྲགས་པར་མཛད་དོ། །དགུང་གྲངས་སོ་བདུན་སྐབས། རང་གཏེར་
དག་སྣང་བསམ་ལྷུན་མའི་མན་ངག་གི་ཡིག་ཆ་གཏན་ལ་ཕབ། དེ་རྗེས་གངས་རིའི་ཁྲོད་ཀྱི་
ཤམྦྷ་ལ་རི་ཁྲོད་ཆེན་མོ་ཇོ་ནང་དཔལ་དུ་ཕེབས་ཏེ། དཔལ་དུས་ཀྱི་འཁོར་ལོའི་ལྗགས་
བསྙེན་གཞུང་བཞིན་གནང་ནས། ཀུན་མཁྱེན་དོལ་པོ་པ་ཤེས་རབ་རྒྱལ་མཚན་དང་། རྗེ་
བཙུན་དམ་པ་ཏཱ་ར་ནཱ་ཐའི་བཞུགས་ཁྲིའི་སྟེང་ནས་དད་འདུས་ཆེས་མང་པོར་ཇོ་ལུགས་ཀྱི་
ཆོས་བཀའ་དབང་ལུང་མན་ངག་དུ་མ་ཞིག་སྩལ་ཞིང་། གཙུག་ལག་ཁང་དང་། སྐུ་འབུམ་
ཆེན་མོར་ཉམས་གསོ་མཆོད་འབུལ་རྒྱ་ཆེར་སྤྲོས། དེ་སྐབས་གྲུབ་ཐོབ་བརྒྱད་ཅུ་རྩ་བཞིའི་བྲི་
494



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཡིག་ལེགས་བཤད་གསེར་ཐུར་ཞེས་པ་བརྩམས། དགུང་གྲངས་སོ་བརྒྱད་དུ། ཟར་གཏིང་
སྐྱེས་འབྲི་མཚམས་གསང་སྔགས་རི་བོར་བྱོན་པ་ན། སྔོན་འཇམ་དབྱངས་ཡེ་ཤེས་རྒྱ་མཚོར་
འཁྲུངས་ཤིང་སྔོན་གནས་རྗེས་དྲན་གྱིས་ཕྱོགས་དེར་བསྟན་འགྲོའི་དོན་རྒྱ་ཆེར་བསྐྱངས་
རྗེས། གཙང་གི་ཞྭ་ལུ་རི་ཕུག་དང་། རི་མཐིལ་གྱི་ཆོས་སྡེ་སོ་སོར་ཕེབས་ཏེ་ཐམས་ཅད་
མཁྱེན་པ་བུ་སྟོན་རྗེའི་བཞུགས་ཁྲིའི་སྟེང་ནས་དགེ་འདུན་འདུས་པ་རྣམས་ལ་དཔལ་དུས་ཀྱི་
འཁོར་ལོའི་སྦྱོར་བ་ཡན་ལག་དྲུག་གི་ཁྲིད་སོགས་ཟབ་ཆོས་དུ་མ་སྩལ། དགུང་གྲངས་སོ་
དགུར། མཚུར་མདོའི་ས་ཡི་ཆར་དབོན་སྟོན་སྐྱེར་སྒང་པ་ཆོས་ཀྱི་སེངྒེའི་ཐུགས་དམ་འབུམ་
པ་ལ་ཞིག་གསོས་གནང་སྟེ་གདན་ས་ཆེན་པོ་མཚུར་ཕུར་ཕེབས། པདྨ་ཁྱུང་རྫོང་དུ་བསྙེན་
སྒྲུབ་ལ་བཞུགས་སྐབས་ཉམས་ཀྱི་འོད་གསལ་དུ་ལུང་བསྟན་བྱུང་བ་བཞིན། འཇིག་རྟེན་
དབང་ཕྱུག་ཀརྨ་པའི་སྐུའི་ཕྲེང་བ་བཅུ་གསུམ་པ་མཆོག་གཉལ་སྨད་དགེ་རིའི་ཡུལ་དུ་སྐུ་
འཁྲུངས་པར་ངོས་འཛིན་གྱིས་མཚུར་ཕུར་གཏམ་སྙན་གྱི་དགའ་སྟོན་རྒྱ་ཆེར་སྤེལ་ཏེ། ལྷ་
ལྡན་སྤྲུལ་པའི་གཙུག་ལག་ཁང་གི་རྟེན་རྣམས་མཇལ་བར་ཐེགས། འདི་སྐབས་མི་དབང་
ཆེན་པོ་ཕོ་ལྷ་བ་བསོད་ནམས་སྟོབས་ཀྱི་རྒྱལ་པོས་མི་ཕྱེད་པའི་གུས་པ་ཆེན་པོས་བཀུར་སྟི་
དང་། ཆོས་འབྲེལ་དང་། རྐྱེན་སེལ་གྱི་རིམ་འགྲོ་ཞུས་པ་དག་ཀྱང་གནང་། དེ་ནས་སླར་ཡང་
རྗེ་ཏཱ་ར་ནཱ་ཐའི་གདན་ས་རྟག་བརྟན་དུ་བྱོན་ཏེ། དུས་འཁོར་སྒྲུབ་མཆོད་ལོ་བསྟར་ཆགས་
མེད་དུ་འཛུགས་པའི་སྦྱོར་འཇགས་དངུལ་སྲང་བྲེ་ཆེན་དུ་མ་བཞག དེ་རྗེས་བྲག་ཡེར་པར་
ཟླ་ཤས་བཞུགས་ཤིང་། རི་ཁྲོད་ཉི་ལྡིང་དུ་རྗེ་བཙུན་ཙོང་ཁ་པ་ཆེན་པོའི་རིང་ལུགས་དྲི་མ་
མེད་པའི་བཤད་སྒྲུབ་སྙན་བརྒྱུད་འཛིན་པ་མཁན་ཆེན་འཇམ་དབྱངས་དགྱེས་པའི་རྡོ་རྗེ་
ལས། གསང་བདེ་འཇིགས་གསུམ་གཙོ་བོར་གྱུར་པའི་དབང་དང་། གསང་འདུས་རིམ་ལྔ།
495



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བདེ་མཆོག་སྦས་དོན་ཀུན་གསལ་གྱི་བཤད་ལུང་སོགས་དགེ་ལྡན་པའི་ཆོས་སྐོར་དུ་མ་
གསན་ཏེ་རིམ་པར་འཕན་ཡུལ་དང་འབྲི་གུང་རྒྱུད་ཀོང་ཡུལ་དུ་ཐེགས། དགུང་གྲངས་བཞི་
བཅུར་ཀོང་ཡུལ་ལྗོན་པ་ལུང་ནས་ཨཱ་རྱ་ཏཱ་རེ་ར་གའི་མདངས་ཅན་མའི་སྒྲུབ་ཐབས་གསང་
བའི་ལུང་བྱང་དང་བཅས་པ། བླ་མ་དྲག་པོ་བདེ་གཤེགས་ཡོངས་འདུས་ཀཱི་ལ་ཡའི་མན་ངག་
ཟབ་གཏེར་ལས་བཞེས་ཏེ་དཀར་ཤོག་ཏུ་ཕབ། སླར་ཡང་གསང་ཆེན་ཆོས་ཀྱི་དགའ་སྟོན་
སྤེལ་བཞིན་པར། ཨོ་རྒྱན་སྨིན་གྲོལ་གླིང་དང༌། བསམ་ཡས། ལྷ་ལྡན་སོགས་སུ་རིམ་བཞིན་
རྒྱུད་དེ་མཚུར་ཕུར་བྱོན་པ་དང༌། མཐོན་མཐིང་ཅོད་པན་འཛིན་པ་བཅུ་གསུམ་པ་བདུད་
འདུལ་རྡོ་རྗེ་མཆོག་མི་འཇིགས་སེངྒེའི་ཁྲི་ཆེན་པོར་མངའ་གསོལ་བའི་དངོས་འབུལ་གཏོས་
ཆེ་བ་བསྟར་བ་དང་ལྷན་ཅིག་ཤིས་པའི་མེ་ཏོག་ལྷ་ལམ་གྱི་ཁྱོན་འགེངས་པ་ཆར་དུ་བསྙིལ།
དེ་ནས་དྭགས་ལྷ་སྒམ་པོའི་རྒྱུད་གནས་ཆེན་ཙཱ་རི་ཊ་ཡེ་ཤེས་ཀྱི་འཁོར་ལོར་ཕེབས་ཏེ།
གནས་ཆེན་གནས་ཕྲན་མཐའ་དག་ལ་ཐུགས་སྨོན་དང་ཚོགས་གཏོར་སྟོང་ཕྲག་དུ་མ་ཕུལ།
སླར་དབུས་འགྱུར་ལྷ་ལྡན་དུ་བྱོན་ཏེ་འཕགས་མཆོག་ཕྱག་ན་པདྨོ་ཐམས་ཅད་མཁྱེན་
གཟིགས་བདུན་པ་བློ་བཟང་སྐལ་བཟང་རྒྱ་མཚོ་མཆོག་གི་ཞབས་པད་དུ་མཇལ་ཕྱག་དང་
དགྱེས་པའི་གསུང་མཆིད་ཀྱི་དབུགས་དབྱུང་ཐོབ་སྟེ། ཀོང་ཡུལ་ནགས་མའི་ལྗོངས་ཆེན་པོ་
དང༌། སྦས་ཡུལ་སྤུ་བོ་པདྨ་བཀོད་ཀྱི་གནས་ཆེ་ཆུང་རྣམས་སུ་ཐེགས་ཏེ་བསྙེན་སྒྲུབ་དང་། ཕྱི་
རབས་ཀྱི་བཙས་སུ་བསྟན་བཅོས་ཀྱང་མང་དུ་མཛད། དགུང་གྲངས་ཞེ་གཉིས་སུ་ཀོང་པོ་
ཉང་ཁའི་རི་ཁྲོད་གྲུབ་པའི་བསྟི་གནས་འབོལ་ཆུ་མིག་ཅེས་པར་བཞུགས་ཏེ་སྒྲོལ་མ་མཎྜལ་
བཞི་བའི་ཆོ་ག་རྒྱས་པ་བརྩམས་ཤིང་། དགུང་གྲངས་ཞེ་ལྔའི་སྐབས་ཕྱོགས་དེར་འབྲུག་ཆེན་
ཐམས་ཅད་མཁྱེན་པ་བཀའ་བརྒྱུད་ཕྲིན་ལས་ཤིང་རྟའི་སྡེ་དང་ཞལ་འཛོམས་ཏེ། འབྲུག་ཆེན་
496



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཐམས་ཅད་མཁྱེན་པ་མཆོག་ལ་ཇོ་ནང་ལུགས་ཀྱི་དུས་ཀྱི་འཁོར་ལོ་བདག་པོ་དང་བདག་པོ་
ཆེན་པོའི་དབང་སོགས་གསར་རྙིང་བཀའ་གཏེར་གྱི་དབང་བཀའ་མཐའ་ཡས་པ་དང་། སྦྱོར་
བ་ཡན་ལག་དྲུག་དང་ནི་གུ་ཆོས་དྲུག་སོགས་ཟབ་ཁྲིད་དུ་མ་ཕུལ། འབྲུག་ཆེན་ཐམས་ཅད་
མཁྱེན་པས་གསུང་གི་བསྐུལ་ངོར་དུས་ཀྱི་འཁོར་ལོའི་བསྙེན་ཡིག་སྙིང་པོ་རབ་གསལ་
སོགས་བསྟན་བཅོས་དུ་མ་བརྩམས་། དགུང་གྲངས་ཞེ་བདུན་པར། དེ་མོ་གྲྭ་ཚང་གིས་
གདན་དྲངས་ཏེ་རྗེ་བཙུན་ཙོང་ཁ་པ་ཆེན་པོ་ནས་བརྒྱུད་པའི་རྡོ་རྗེ་འཇིགས་བྱེད་ཀྱི་དབང་
ཆེན་ཡོངས་རྫོགས། སྨན་བླའི་མདོ་ཆོག་རྒྱས་བསྡུས། དམིགས་བརྩེ་མའི་ཁྲིད་ལུང་། ལམ་
རིམ་འཇམ་དཔལ་ཞལ་ལུང༌། བྱང་སྡོམ་སོགས་ཟབ་ཆོས་ཐང་མར་བརྡལ། དེ་རྗེས་ཀོང་
ཡུལ་ལྗོན་པ་ལུང་དུ་སྒྲོལ་མའི་སྐུ་བརྙན་ཐོག་ཚད་མ་དང་བཅས་པའི་གཙུག་ལག་ཁང་དང་།
སྒྲུབ་སྡེ་གསར་དུ་བཙུགས་པ་སོགས་རླབས་པོ་ཆེའི་དགེ་རྒྱུན་བསྟར་ཆགས་སུ་འཛུགས་པར་
མཛད། དགུང་གྲངས་ཞེ་བརྒྱད་ཐོག་གནས་དེར་ཐམས་ཅད་མཁྱེན་པ་སི་ཏུ་ཆོས་ཀྱི་འབྱུང་
གནས་དང་ཞལ་འཛོམས། འཇིགས་བྱེད་རོ་ལངས་བརྒྱད་སྐོར་གྱི་དབང་དང༌། ཇོ་ལུགས་
དུས་འཁོར་གྱི་དབང་། སྦྱོར་བ་ཡན་ལག་དྲུག་དང་། གཞན་སྟོང་དབུ་མའི་ལྟ་ཁྲིད་སོགས་
ཇོ་ལུགས་སྐོར་ཇི་སྙེད་དང་། རྫོགས་པ་ཆེན་པོའི་ཁྲེག་ཆོད་ཐོད་རྒལ་གྱི་ཟབ་ཁྲིད་སོགས་
བཞེད་པ་ཇི་བཞིན་ཕུལ་ཏེ་ཕན་ཚུན་གཅིག་དཔལ་ལ་གཅིག་རངས་པའི་སྒོ་ནས་ཐུགས་ཀྱི་
གསང་བ་གཉིས་སུ་མེད་པར་གྱུར། དེ་ལྟར་ཀོང་ཡུལ་ཕྱོགས་སུ་ཐུགས་ཤིན་ཏུ་དགྱེས་པའི་
ཚུལ་གྱིས་ལོ་མང་བཞུགས་ཤིང་ཐུགས་དམ་བསྙེན་སྒྲུབ་དང་བསྟན་འགྲོའི་ཕྲིན་ལས་རྒྱ་ཆེར་
བསྐྱངས་ཏེ་སླར་ཡང་དབུས་ཕྱོགས་སུ་ཕེབས་པ་དང་། མཚུར་ཕུར་རྒྱལ་དབང་ཀརྨ་པ་
མཆོག་དང་རྗེ་དཔའ་བོ་རིན་པོ་ཆེ་སོགས་ལ་ཐུགས་བཞེད་ལྟར་གྱི་ཆོས་བཀའ་ཅི་རིགས་
497



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཤིག་ཕུལ་རྗེས། བྱང་དབུ་རིར་རྒྱལ་བ་ལོ་རས་ཀྱི་བསྟི་གནས་སུ་བྱོན་ཏེ། རྗེ་ལོ་རས་ཀྱི་སྐུ་
གདུང་མཆོད་རྟེན་མཐོང་གྲོལ་ལ་ཉམས་གསོ་ལེགས་པར་བསྐྱངས། དགུང་གྲངས་ལྔ་བཅུར་
ལྷ་ལྡན་དུ་མི་དབང་ཆེན་པོས་སྤྱན་དྲངས་པ་ལྟར་ཐེགས་ཏེ་སྐུའི་རིམ་གྲོ་སོགས་བཞེད་པ་
བསྐང་། དེ་སྐབས་ཀུན་མཁྱེན་སི་ཏུ་ཞབས་དང་དཔའ་བོ་རིན་པོ་ཆེ་ལྷན་ཕེབས་སུ་དཔལ་
དུས་ཀྱི་འཁོར་ལོའི་བདག་པོ་དང་བདག་པོ་ཆེན་པོའི་དབང་དང་ཚོགས་ཀྱི་འཁོར་ལོ་སོགས་
རྒྱས་པར་གནང་། དེ་ནས་མི་རིང་བར་གོང་དཀར་རྡོ་རྗེ་གདན་དང་། གདན་ས་ཆེན་པོ་
འབྲུག་སེ་བ་བྱང་ཆུབ་གླིང་དུ་འབྲུག་ཆེན་ཐམས་ཅད་མཁྱེན་པར་ཟབ་ཆོས་ཅི་རིགས་ཀྱིས་
ཐུགས་བཞེད་བསྐངས། དགུང་ལོ་ང་གཅིག་པར་གཙང་ནས་རིམ་པར་སྐྱེས་ཆེན་སྤྲུལ་པའི་
སྐུ་དང་རིག་པ་འཛིན་པ་སོགས་མཆོག་དམན་བར་མའི་གདུལ་བྱ་གྲངས་མེད་པ་ལ་རང་
སྐལ་དང་མཚམས་པའི་ཟབ་རྒྱས་ཆོས་ཀྱི་སྒོ་འཕར་འབྱེད་བཞིན་དུ་ལ་སྟོད་ལྷོ་དང་། དཔལ་
མོ་ཆོས་ལྡིང་། རྫོང་དཀར་སྐྱིད་གྲོང་སོགས་ཀྱི་རྒྱུད་བལ་པོའི་ཡུལ་དུ་ཕེབས། འདི་དུས་ཀུན་
མཁྱེན་སི་ཏུ་ཆོས་ཀྱི་འབྱུང་གནས་ཀྱང་བལ་ཡུལ་གནས་གཟིགས་སུ་བྱོན་པ་རང་འབྱུང་
མཆོད་རྟེན་ཆེན་པོ་ཤིང་ཀུན་དུ་ཞལ་འཛོམས་ཏེ། དབང་ལུང་མན་ངག་དུ་མ་ཞིག་སྩལ་བ་
དང༌། ཐུགས་གཤིན་པའི་ངང་ནས་ལྷན་རྒྱས་ཡུན་རིང་དུ་བཞུགས་མཐར། སི་ཏུ་རིན་པོ་ཆེ་
བོད་དུ་ཆིབས་ཁ་བསྒྱུར། རྗེ་ཉིད་ནས་མཆོད་རྟེན་ཆེན་པོ་བྱ་རུང་ཁ་ཤོར་ལ་ཉམས་གསོ་
རྒྱས་པར་མཛད། དེའི་རིང་ལ་བལ་བོད་ཀྱི་གདུལ་བྱ་དཔག་ཏུ་མེད་པ་ལ་ཟབ་རྒྱས་ཆོས་
ཀྱིས་སྨིན་པར་མཛད། མི་རིང་བར་མཆོད་རྟེན་གྱི་ཉམས་གསོ་གེགས་མེད་གྲུབ་སྟེ་རབ་
གནས་སོགས་ཀྱིས་མཐའ་རྒྱས་སུ་བསྐྱངས་ཏེ་སྐྱིད་གྲོང་དུ་ཕེབས། ཕྱོགས་དེར་སླར་ཡང་
ཟབ་གསང་ཆོས་ཀྱི་མཛད་པ་རྒྱ་ཆེར་བསྐྲུན་ཏེ་གློ་བོར་བྱོན། གློ་བོར་དགོན་པ་སྒར་གྱི་
498



རྒྱུ
དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར། །
བདག་པོས། དགོན་གཞིས་ཕུལ་བས་རྟེན་འབྲེལ་ལ་དམིགས་ཏེ་བདག་གིར་བཞེས། དེ་
ནས་རིམ་པར་བསམ་ཡས་རྒྱུད་ལྷ་ལྡན་དུ་ཕེབས་པ་ན། གྲུ་འཛིན་གྱི་ཕོ་བྲང་ཆེན་པོར་
འཕགས་མཆོག་ཕྱག་ན་པདྨོ་༧རྒྱལ་མཆོག་སྐལ་བཟང་རྒྱ་མཚོའི་༧ཞབས་པད་དུ་བཅར་ཏེ་
དགྱེས་པའི་གསུང་མཆིད་རོལ་ནས། མཚུར་ཕུར་༧རྒྱལ་དབང་ཀརྨ་པ་ཆེན་པོ་མཆོག་དང་།
དཔའ་བོ་དང་། ༧རྒྱལ་ཚབ་རིན་པོ་ཆེ་སོགས་ཡབ་སྲས་རྣམས་ལ་སྦྱོར་བ་ཡན་ལག་དྲུག་གི་
ཁྲིད་དང་། སེམས་བསྐྱེད་ཀྱི་ཆོ་ག་ཡང་དག་པར་ཕུལ། དེ་རྗེས་སླར་ཡང་བལ་པོའི་རྒྱལ་
པོས་གདན་ཞུ་ནན་ཕུལ་དང་། རྗེ་ཉིད་ཀྱིས་ཀྱང་མཆོད་རྟེན་ཆེན་པོ་འཕགས་པ་ཤིང་ཀུན་
ཉམས་གསོ་མཛད་བཞེད་ཅི་ཆེར་བརྟེན། རབ་བྱུང་བཅུ་གཉིས་པའི་ལྕགས་ཕོ་ལུག་གི་ལོར་
སྐྱིད་གྲོང་རྒྱུད་བལ་པོར་ཐེགས། དེ་སྐབས་བལ་པོའི་རྒྱལ་པོ་དང༌། བློན་པོ་སྐྱེ་བོ་ཁྲི་ཕྲག་དུ་
མས་བསྐོར་བའི་རྟ་དང་གླང་པོ་ཆེ་རྒྱན་གྱིས་བརྒྱན་པ་སོགས་བསུ་བའི་བཀོད་པ་ཕུན་སུམ་
ཚོགས་པ་དང་བཅས། རྒྱང་རིང་པོ་ནས་མདུན་བསུས་ཏེ་རང་བྱུང་གི་མཆོད་རྟེན་ཆེན་པོའི་
གཙུག་ལག་ཁང་དུ་ཕེབས་སོ། །དེར་རྡོ་དམར་བ་དབང་ཕྱུག་རྡོ་རྗེ་དང་། རྗེ་མགོན་ནང་པ་
གཉིས་ཀྱིས་གསོལ་བཏབ་ངོར་རྗེ་ཉིད་ཀྱི་དག་སྣང་བསམ་ལྷུན་སྒྲུབ་ཐབས་ཀྱི་སྨིན་ཁྲིད་
སོགས་ཆོས་བཀའ་དུ་མ་སྩལ། མཆོད་རྟེན་ཆེན་མོའི་ཉམས་གསོའི་སྟ་གོན་ལ་ཉེ་བར་ཕྱོགས་
པའི་སྐབས་ལྷ་ཆེན་པོ་ཚོགས་ཀྱི་བདག་པོ་དང་། གཞོན་ནུ་ཀརྟི་ཀ་གཉིས་ནས་རང་གཟུགས་
དངོས་སུ་བསྟན་ཏེ་བདེ་བར་གཤེགས་པའི་བསྟན་པ་རིན་པོ་ཆེ་ལ་ཤིན་ཏུ་གུས་པའི་བློས།
མཆོད་རྟེན་ཆེན་པོའི་ཉམས་གསོ་གནང་བ་འདིའི་གསེར་ལ་སོགས་པའི་ཡོ་བྱད་མཐའ་དག་
འབད་མེད་ལྷུན་གྲུབ་ཏུ་འབྱུང་བའི་ཕྲིན་ལས་བདག་ཅག་གིས་བགྱིའོ་ཞེས་ཁས་བླངས་པ་
དང༌། དེ་བཞིན་དུ་ལྷ་ཆེན་པོ་བི་ལྕེ་བྲམ་ཟེའི་གཟུགས་སུ་སྤྲུལ་པ་ཞིག་བྱུང་ནས། ལྷའི་
499



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
མཆོད་སྡོང་དང་མཚུངས་པའི་སྲོག་ཤིང་ཆེན་པོ་འདི་ལྟར་ཡོད་པས་འདྲེན་པར་མཛོད་ཅེས་
ལུང་བསྟན་ནས་མི་སྣང་བར་གྱུར། དེ་ལྟར་ལྷ་ཆེན་པོ་རྣམས་ཀྱིས་ཕྲིན་ལས་ཡང་དག་པར་
སྒྲུབ་པའི་རྟེན་འབྲེལ་དང་། གཙོ་བོ་རྗེ་ཉིད་ཀྱི་ཐུགས་རྗེ་ནུས་པའི་སྟོབས་ཆེན་པོས། ཡམ་བུ་
རྒྱལ་པོ་བི་ཤྲཱི་ཛ་ཡ་པྲ་ཀ་ས་དང་། གོཎྜ་རྒྱལ་པོ་བྲི་ཤྲཱི་ན་ར་ཡ་ན་བཅས་ལ་སྲོག་ཤིང་འཕྲལ་
དུ་འདྲེན་དགོས་ཀྱི་གྲོགས་དན་དགོས་ཚུལ་བཀའ་སྩལ་པ་ན་སོ་སོ་ནས་གུས་པ་ཆེན་པོས་
ཁས་བླངས། རེ་ཞིག་མཆོད་རྟེན་གྱི་བྲེ་དང་། ཆོས་འཁོར་བཅུ་གསུམ། གདུགས་སོགས་ཀྱི་
ཟངས་གསེར་ཤིན་ཏུ་མཐུག་པོ་ཅན་གྱི་ལས་གྲྭ་བཙུགས། བར་སྐབས་འདིར། ལ་དྭགས་
སྟོད་སྨད་དབར་རྒྱལ་བློན་ཕན་ཚུན་འཐབས་འཁྲུགས་ཀྱིས། ལ་དྭགས་སྟོད་པའི་རྒྱལ་པོ་
ཕུན་ཚོགས་རྣམ་རྒྱལ་གྱིས་སྟོད་ཧོར་ཏུ་རུ་ཥིའི་དམགས་དཔུང་ཁྲི་ཕྲག་དུ་མ་དང་། སྨད་མས་
ཀྱང་དེ་བཞིན་སྟོད་ཧོར་ལ་གྲོགས་སུ་བཅོལ་ཏེ་གཡུལ་འཁྲུགས་མི་བཟད་པས་བསྟན་འགྲོའི་
བདེ་རྩར་ཉམས་ཉེས་པར་གྱུར་པའི་ཚེ་ན། ལྷ་ལྡན་ནས་༧སྐྱབས་མགོན་ཕྱག་ན་པདྨོའི་
བཀའ་དགོངས་བཞིན། རྗེ་རིག་པ་འཛིན་པ་ཆེན་པོ་མཆོག་ཉིད་ལ་དྭགས་གནས་ཝང་ལེར་
ཕེབས་བཞུགས་གནང་སྟེ་ཐབས་མཁས་ཀྱི་མཛད་འཕྲུལ་རྨད་པོ་ཆེ་དང་། ཐུགས་རྗེ་དང་
ནུས་པའི་སྟོབས་ཀྱིས་སྟོད་སྨད་ཀྱི་རྒྱལ་པོ་གཉིས་བཀུག་སྟེ་བར་འཆིང་ལེགས་བཟླུམས་ཀྱི་
ཁ་མཆུ་བཅད་རྒྱ་སྩལ། སྟོད་ཧོར་ལ་བཀའ་ཤོག་གནང་སྟེ་དམག་དཔུང་རྣམས་ཕྱིར་བཟློག་
པར་མཛད། ཁ་མཆུ་གྱོད་གཞི་ཤོ་གམ་གྱི་དོན་གཙང་ཆོད་གནང་བའི་ཕྲ་མ་ཟངས་ལ་ཚར་ལྔ་
བྲིས་ཏེ་བཞག གཞན་ཡང་ཁུལ་དེར་གདུལ་བྱ་དཔག་ཏུ་མེད་པ་ལ་ཆོས་སྦྱིན་ཐང་མར་
བརྡལ་ཏེ་ཀུན་གྱི་རེ་བ་ཡིད་བཞིན་དུ་བསྐངས། དེ་ལྟ་བུ་བསྟན་དང་འགྲོ་ལ་ཕན་བདེའི་ངལ་
གསོར་དབུགས་དབྱུང་བའི་ཕྲིན་ལས་དཔག་པར་དཀའ་བ་ལ་ལྷ་ལྡན་དབུས་གཞུང་རྩེ་ཤོད་
500



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར། །
ནས་དགྱེས་འཛུམས་ལྷུག་པར་གྲོལ་བའི་བསྔགས་བརྗོད་དང་ལྷན་ཅིག་ལེགས་སྐྱེས་གྱ་ནོམ་
པ་དང་བཀའ་ཤོག་བཅས་ཕེབས། འཕགས་མཆོག་ཕྱག་ན་པདྨོ་༧གོང་ས་སྐྱབས་མགོན་
ཆེན་པོ་མཆོག་ལ། རྗེ་རིག་པ་འཛིན་པ་གང་གིས་བསྟན་འགྲོའི་བདེ་ཐབས་སུ་ངལ་བ་ལྷུར་
བཞེས་བསྐྱངས་པའི་གྲུབ་འབྲས་གཟེངས་སུ་ཐོན་པའི་ཚུལ་སོགས་རྒྱལ་བ་དགྱེས་པའི་
མཆོད་སྤྲིན་གྱི་ཆབ་ཤོག་ཞིབ་ཕྲ་ཕུལ། གཞན་ཡང་མདོ་ཁམས་ཀྱི་ཕོ་ཉ་བ་སྔ་ཕྱིར་འབྱོར་བ་
ལ། ཀཿཐོག་རྡོ་རྗེ་གདན་གྱི་ཉམས་གསོའི་ཐེབས་རྩ་དང་། ཐམས་ཅད་མཁྱེན་པ་སི་ཏུ་ཆོས་
ཀྱི་འབྱུང་གནས་མཆོག་ལ་སྒྲོལ་མ་མཚན་བརྒྱ་རྩའི་རྒྱ་དཔེ་ཞིག་འབྱོར་བ་དེ་ཉིད་དང་། སྲེད་
མེད་ཀྱི་བུས་ཞུས་པའི་གཟུངས་དང་། སངས་རྒྱས་ཀླུ་སྦྱིན་གྱི་གཟུངས་སོགས་སྔར་བོད་དུ་མ་
བསྒྱུར་པའི་རྒྱ་གཞུང་འགའ་གསར་འགྱུར་དང་སྒྱུར་བཅོས། སྒྲ་རིགས་ཙན་པའི་འགྲེལ་ཆེན།
བཀའ་བརྒྱུད་གསེར་ཕྲེང་སོགས་བསྟན་བཅོས་དུ་མ་ཞིག་ཀྱང་རྩོམ་བསྐུལ་ཞུ་བའི་ཆབ་ཤོག་
རྟེན་དང་བཅས་པ་རིམ་པར་ཕུལ། དེ་རྗེས་མང་ཡུལ་སྐྱིད་གྲོང་རྒྱུད་འབྲེལ་ཚད་དོན་ལྡན་གྱི་
ཕྲིན་ལས་སྐྱོང་བཞིན་པར་བལ་ཡུལ་ཚ་བ་ཤོད་དུ་བདེ་བར་ཕྱག་ཕེབས། མཆོད་རྟེན་ཆེན་
པོའི་སྲོག་ཤིང་དེ་ཉིད་ཚ་བ་ཤོད་དུ་ཡོད་པར་སྔར་ལུང་བསྟན་ལྟར་བཀས་བཀོད་གནང་སྟེ་
ལས་མི་བརྫ་ངས་པ་རྣམས་ཀྱིས་ལེགས་པར་བཅད་ཟིན་པ་དེར་བྱོན། དེའི་ཚད་དུ་རྩ་བ་ངོས་
རེར་གཞུ་འདོམ་གང་ལྷག་དང་། རྩེ་མོར་གཞུ་འདོམ་ཕྱེད་ལྷག རིང་ཐུང་སྲིད་དུ་རྒྱུག་ཕྲུ་ལྔ་
བཅུ་ང་གསུམ་ཡོད་པར་གྲགས་པས། ཐག་རིང་ནས་འདྲེན་པ་ལ་ཤིན་ཏུ་དཀའ་ཚེགས་ཆེ་བ་
ན། རྗེ་ཉིད་བལ་ཡུལ་མཐིལ་དུ་ཕེབས་ཏེ། གོར་རྒྱལ་སྲི་ཤྲཱི་ན་ར་ཡ་ན་ལ་སྲོག་ཤིང་འདྲེན་
པའི་དཔུང་དགོས་ཚུལ་སྔ་སོར་བཀའ་ཕེབས་པ་ཁས་བླང་ཀྱང་། སྐབས་འདི་དག་ཏུ་ཁོང་པ་
དམག་འཁྲུགས་ཀྱི་གཡུལ་འགྱེད་པ་སོགས་ཀྱིས་གཡེངས་ཏེ་རིམ་འགྱངས་སུ་གྱུར་པ་ལ།
501



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རྗེ་ཉིད་ཐུགས་ཤིན་ཏུ་ཁྲོས་པའི་རྣམ་པ་དང་བཅས། རྒྱལ་པོ་ཉིད་རྗེ་རང་གི་མདུན་དུ་འབོད་
པར་མཛད་ཅིང་། དེས་ཀྱང་རྗེའི་བཀའ་ལས་འགོངས་པར་མ་ནུས་པར་དེ་མ་ཐག་ཏུ་བཅར་
ཏེ། གླང་པོའི་བཞོན་པ་ལས་གཞོལ་ཏེ་སྐུ་དྲུང་དུ་ས་གདན་ཞིག་གི་ཁར་བསྡད། རྗེ་རང་ཉིད་
ཁྲིའུ་ཤིང་གི་ཁར་བཞུགས་བཞིན་པ་ལས་སྔར་ཁས་བླང་པའི་དོན་ཕྱིར་འགྱངས་སུ་གྱུར་པ་
སོགས་ཀྱི་རྒྱུ་མཚན་དང་བཅས་བཀའ་བཀྱོན་ཚ་བརྗིད་ཆེ་བ་གནང་བའི་མུར་ཧར་གྱིས་
བཞེངས་ཏེ། སྐུའི་གམ་དུ་ཟངས་ཀྱི་སྤོས་གཞོང་ཞིག་ཡོད་པ་ཕྱག་ཏུ་བཞེས་ཏེ་རྒྱལ་པོ་ལ་
འཕངས་པ་དང༌། གསོལ་དཔོན་བསྟན་འཕེལ་གྱིས་བར་སྣང་ནས་འཛིན་ཐུབ། རྒྱལ་པོ་
འཁོར་བཅས་ཤིན་ཏུ་སྐྲག་ཅིང་ཞུམ་པས། བཀའ་ལས་མི་འདའ་བའི་ཁས་བླང་དམ་བཅའ་
ཕུལ། དེ་མ་ཐག་ཁོང་རང་གི་ཡུལ་སྲོལ་ལྟར་ལྷ་ཆེན་གསུམ་གྱི་གཟུགས་ཐོད་དུ་བྲིས་པའི་
གཤམ་དུ། མཆོད་རྟེན་ཆེན་པོའི་ཞབས་ཞུ་དང་། ཁྱད་པར་སྲོག་ཤིང་འདྲེན་པར་འགྱངས་
མེད་དཔུང་གི་ཚོགས་གང་དགོས་གཏོང་རྒྱུའི་མནའ་དམ་ཐེའུ་འབྱར་བ་ཕུལ་ནས། རྒྱལ་པོ་
རང་གནས་སུ་ལྡོག་པའི་ཚེ་འཁོར་རྣམས་ལ། ད་ཀི་བླ་མ་ཁྲོས་ནས་ངེད་ལ་རྡེག་གྲབས་བྱེད་
པའི་སྐབས་ཁྱེད་རྣམས་ཀྱིས་ཅིར་མཐོང་བྱུང་ཟེར་བས། བླ་མ་རང་ཞེ་སྡང་གི་ཁྲོས་ནས་སྨྲ་བ་
ལས་གཞན་གང་ཡང་མ་མཐོང་ཟེར་བ་ལ། རྒྱལ་པོས། ངས་ནི་བླ་མའི་དཔྲལ་བ་ན་མིག་
གཅིག་བཅས་མིག་གསུམ་ཤིན་ཏུ་དམར་ཞིང་འཁྲུགས་པ་དང་། ཁ་ནས་མེ་ལྕེ་ལྷབ་ལྷབ་
འབར་བ་མཐོང་ནས་ཤིན་ཏུ་འཇིགས་ཤིང་ད་རེས་ལས་བྱེད་པ་སྔར་མ་མྱོང་ཟེར། མི་རིང་
བར་སྲོག་ཤིང་འདྲེན་པའི་དཔུང་ཚོགས་སྟོང་ཕྲག་དུ་མ་འདུས་ནས་དྲངས། དེ་ནས་རིམ་པར་
དགུང་གྲངས་ང་བརྒྱད་པ། ཤིང་མོ་ཕག་གི་ལོ་གསར་དུ་འཆར་བ་ན། མཆོད་རྟེན་ཆེན་པོའི་
སྲོག་ཤིང་འཛུགས་པར་མཛད། བྲེ་དང་ཆོས་འཁོར་སོགས་ཐམས་ཅད་ཟངས་གསེར་ལས་
502



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
གྲུབ་པ་གསར་དུ་སྒྲོན། བར་སྐབས་སུ་ཡམ་བུ་དང༌། གོརྣའི་རྒྱལ་པོ་གཉིས་གཡུལ་
འཁྲུགས་པའི་བར་དུ་ལེགས་བཟླུམས་ཀྱིས་ཕན་ཚུན་བདེ་བར་བཀོད། ཕྱོགས་གཉིས་ཀས་
མཆོད་རྟེན་གྱི་ཉམས་གསོའི་སྲི་ཞུ་ལེགས་པར་བསྒྲུབས། འདི་སྐབས་མཆོད་རྟེན་ཆེན་མོའི་
སྲུང་མར་གྲགས་པ་བོད་ཐང་མགོན་པོ་ཞེས་སྔོན་ཡེ་རང་དང་ཉེ་བའི་རི་བོ་ཕུལླ་ཌོ་ཞེས་པ་
ནས་ནམ་མཁའ་ལས་དངོས་སུ་ཕུར་ཏེ་བོད་ཐང་དུ་བབས་པས་བོད་ཐང་མགོན་པོར་གྲགས་
པ་ལ་གཏོར་ཆེན་ཕུལ་ཞིང་། བསྟོད་པ་རྒྱས་པ་བཞེད་དོན་ལྷུན་གྱིས་གྲུབ་པའི་དབྱངས་ཞེས་
པ་དང༌། དེ་ལས་ཅུང་ཟད་བསྡུས་པ་ཞིག་ཀྱང་བརྩམས། སྐབས་འདི་དག་ཞིག་ཏུ་འབྲུག་
ཆེན་ཐམས་ཅད་མཁྱེན་པ་བཀའ་བརྒྱུད་ཕྲིན་ལས་ཤིང་རྟ་མཆོག་བལ་ཡུལ་གྱི་གནས་
གཟིགས་དང་། རྗེ་འདི་ཉིད་ལས་ཟབ་ཆོས་ཀྱི་འཕྲོས་རྣམས་གསན་པའི་སླད་དུ་བྱོན་པ་དང་
ཞལ་འཛོམས། ཡམ་བུ་རྒྱལ་པོ་ཛ་ཡ་པྲ་ཀ་སྱ་མི་ཕྱེད་པའི་དད་པ་བརྟན་པོས་དུས་ཀྱི་འཁོར་
ལོའི་སྦྱོར་བ་ཡན་ལག་དྲུག་གི་མན་ངག་ཀྱང་ཞུས་པར་སྩལ། འདིས་གསོལ་བ་བཏབ་པའི་
ངོར་སྦྱོར་དྲུག་གི་རྫོགས་རིམ་མན་ངག་སྙིང་པོ་བསྡུས་པ་ཞིག་ཀྱང་མཛད་དོ། །ད་དུང་མཆོད་
རྟེན་ཆེན་པོའི་ཉམས་གསོའི་འཕྲོས་ཇི་སྙེད་ཅིག་མཆིས་པ་རྣམས་ཞམས་རིང་བ་སོགས་ལ་
ལྗགས་བཀོད་ལེགས་པར་བསྐྱངས་ཏེ་ལས་གྲྭ་ཚུགས་བཞིན་པར། རྗེ་ཉིད་དང་ཀུན་མཁྱེན་
འབྲུག་པ་རིན་པོ་ཆེ་ལྷན་རྒྱས་བལ་ཡུལ་ཚ་བ་ཤོད་རྒྱུད་བོད་དུ་ཆིབས་ཁ་བསྒྱུར་ཏེ་རིམ་གྱིས་
མང་ཡུལ་བྱམས་སྤྲིན་གཙུག་ལག་ཁང་དུ་ཕེབས་བཞུགས་ཀྱིས་དུས་འཁོར་ལྷན་སྐྱེས་སྒྲུབ་
ཐབས་རྒྱུན་ཁྱེར་ཞིག་བརྩམས་ནས། དཔལ་མོ་ཆོས་སྡིང་གི་སྒྲུབ་སྡེར་དུས་འཁོར་གྱི་སྙིང་པོ་
རྣམ་བཅུ་དབང་ལྡན་དུང་ཕྱུར་ཞིག་འདོན་རྒྱུའི་རྒྱུ་ཡོན་སྦྱར་ཏེ་མི་རིང་བར་གྲུབ། སྐལ་ལྡན་
གྱི་གདུལ་བྱ་གྲངས་མེད་པ་ལ་ཆོས་སྦྱིན་གྱི་ནོར་བུ་ཐང་མར་བརྡལ་ཞིང་། ཁྱད་པར་འབྲུག་
503



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཆེན་ཐམས་ཅད་མཁྱེན་པར་ཟབ་ཆོས་ཀྱི་རྒྱུན་མཐའ་དག་ཕུལ་ཟིན་ནས། རེ་ཞིག་བསྟན་
འགྲོའི་མཛད་པ་མཐར་ཕྱིན་ཏེ། དགུང་གྲངས་ལྔ་བཅུ་རྩ་བརྒྱད་རབ་བྱུང་བཅུ་གཉིས་པའི་
ཤིང་མོ་ཕག་གི་ལོ། ཁྲུམ་ཟླའི་ཉེར་ལྔ། ཕྱི་ལོ་༡༧༥༥ ལོར་ཐུགས་རྣམ་པ་ཐམས་ཅད་མཁྱེན་
པའི་ཡེ་ཤེས་ཆོས་དབྱིངས་སྟོང་ཆེན་འོད་གསལ་ཆེན་པོའི་ཀློང་དུ་སྙོམས་པར་འཇུག་པའི་
ཚུལ་བསྟན་ཏོ། །འོན་ཏེ་མཆོད་རྟེན་ཆེན་པོའི་ཉམས་གསོའི་འཕྲོས་སོགས་དགོས་དབང་
གིས་རྗེ་ཉིད་དགོངས་པ་ཆོས་དབྱིངས་སུ་གཤེགས་པའི་ཚུལ་རེ་ཞིག་གསང་རྒྱས་བཏབ་སྟེ།
རྗེ་འབྲུག་པ་ཐམས་ཅད་མཁྱེན་པས་ལྗགས་བཀོད་དང་རྒྱབ་གཉེར་གྱིས། མཆོད་དཔོན་རིན་
པོ་ཆེ་བསྟན་འཛིན་རྡོ་རྗེ་སོགས་ཞལ་སློབ་རྣམས་ཀྱིས་མཆོད་རྟེན་ཆེན་པོའི་ཉམས་གསོའི་
འཕྲོས་ཅན་རྣམས་དང་རབ་ཏུ་གནས་པ་སོགས་གེགས་མེད་མཐའ་རྒྱས་སུ་གྲུབ་རྗེས། ལོ་
འགའ་ཞིག་གི་མཚམས་སྐུ་གདུང་རིན་པོ་ཆེ་རི་བོ་དཔལ་འབར་གྱི་རྩེར་གདན་དྲངས་ཏེ།
འབྲུག་ཆེན་ཐམས་ཅད་མཁྱེན་པ་དང་། རྗེ་དཔའ་བོ་རིན་པོ་ཆེ་ལྷན་རྒྱས་ཀྱིས་ཞུགས་འབུལ་
དང་སྐུ་གདུང་མཆོད་རྟེན་ངོ་མཚར་ཁྱད་འཕགས་ཅན་བཞེངས་སོ། །དེ་ཡང་རྗེ་འདི་ཉིད་ལ་
བོད་མདོ་ཁམས་སྟོད་སྨད། དབུས་གཙང་། མངའ་རིས། བལ་པོ་སོགས་སུ་ཞལ་སློབ་
གྲངས་མེད་པ་བྱོན་པ་ལས། གཙོ་བོར་གྱུར་པ་ནི། མ་བྱོན་སངས་རྒྱས་དྲུག་པ་ཀརྨ་པ་བཅུ་
གསུམ་བདུད་ཚོགས་འདུལ་བའི་སྡེ་དང་། གར་གྱི་དབང་ཕྱུག་ཞྭ་དམར་སྐུ་ཕྲེང་བཅུ་པ་ཆོས་
གྲུབ་རྒྱ་མཚོ། འབྲུག་ཆེན་ཐམས་ཅད་མཁྱེན་པ་བཀའ་བརྒྱུད་ཕྲིན་ལས་ཤིང་རྟ། རྩོད་དུས་
ཀྱི་མ་ཧཱ་པཎྜི་ཏ་ཆེན་པོ་ཀུན་མཁྱེན་སི་ཏུ་ཆོས་ཀྱི་འབྱུང་གནས། དཔའ་བོ་སྐུ་ཕྲེང་བདུན་པ་
གཙུག་ལག་དགའ་བ། ༧རྒྱལ་ཚབ་སྐུ་ཕྲེང་བདུན་པ་དཀོན་མཆོག་འོད་ཟེར་སོགས་སྐྱེས་
ཆེན་སྤྲུལ་པའི་སྐུ་དང་། བཤད་སྒྲུབ་ཀྱི་སྡེ་འཛིན་པའི་མཁན་པོ་དང་སློབ་དཔོན་གདུང་
504



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
རིགས་ཀྱི་མངོན་པར་མཐོ་བའི་སྔགས་འཆང་། བྱ་བཏང་གི་རྣལ་འབྱོར་དབང་ཕྱུག་སོགས།
མདོར་ན་ས་དགེ་རྙིང་གསུམ། ཀར་འབྲུག་འབྲི་སྟག ཇོ་ཞལ་བོ་གསུམ་སོགས་གྲུབ་མཐའ་
རིས་སུ་མ་ཆད་པའི་བསྟན་འཛིན་མཁས་གྲུབ་མཐའ་ཡས་པ་ཞིག་བྱུང་བ་ལས། འགའ་ཞིག་
ནི་ཕན་ཚུན་བླ་སློབ་གཉིས་ཀར་གྱུར་པའོ། །དེ་ལྟར་རིག་པ་འཛིན་པ་ཆེན་པོ་དེ་ཉིད་ཀྱི་རྣམ་
པར་ཐར་པ་ཤིན་ཏུ་ངོ་མཚར་ཅན་མཐའ་ཡས་པ་ཞིག་བཞུགས་པ་ལས། འདིར་རང་རྣམ་
སྙིམ་པའི་ཆུ་སྐྱེས་དང་། མི་ཕམ་འཆི་མེད་གྲུབ་པ་ཆོས་ཀྱི་རྒྱལ་མཚན་གྱི་གསུང་རྣམ་ཐར་ངོ་
མཚར་དད་པའི་རོལ་མཚོ་སོགས་ལས་ཆེ་ལོང་ཙམ་ཞིག་བཏུས་ཏེ་བཀོད་པ་ཡིན་ལ། རྒྱས་
པར་དེ་དག་ལས་རྟོགས་པར་བྱའོ། །
འདིར་སྨྲས་པ། ཕྱག་རྫོགས་དབུ་མ་ཆེན་པོའི་ལྟ་བའི་མཐིལ། །
གཅིག་ཏུ་འབབས་པར་རིག་པའི་རིག་འཛིན་རྗེ། །
ཁྱོད་མཚུངས་གང་དག་ཡོད་ན་དེ་དག་ཀྱང་། །
བསྟན་པ་ཐམས་ཅད་འགལ་མེད་རྟོགས་པའི་བཤེས། །
ལ་ལའི་སྐྱེས་རབས་ཕྲེང་བ་བརྒྱ་ཕྲག་གི །
རྨད་བྱུང་ཕྲིན་ལས་གཅིག་ཏུ་བཟླུམས་པ་གང་། །
ལ་ལས་སྐུ་ཚེ་གཅིག་ལ་དབང་མཛད་པའི། །
རིག་འཛིན་ཆེན་པོ་ཁྱོད་བས་ལྷག་པ་སུ། །
ལྟས་ན་བྱ་གཏང་ལྡོམ་བུ་བ་ཞིག་སྟེ། །
སྒྲུབ་ན་བལ་བོད་རྟེན་གྱི་སྲི་ཞུ་ལ། །
505



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བརྟགས་ན་ནམ་མཁའ་མཛོད་དུ་མངའ་བརྙེས་པའི། །
སེམས་པའ་ཆེན་པོའི་རྣམ་ཐར་བསྟན་དེར་རྨད། །
ཁ་ཅིག་མི་མཁས་སྔགས་གཟུགས་གྱི་ན་བར། །
འཕྱས་སུ་འདོགས་པར་བདེན་ན་གངས་ཅན་གྱི། །
ཡོངས་སུ་གྲགས་པའི་མཁས་གྲུབ་ཕལ་མོ་ཆེས། །
གཙུག་ཏུ་བཀུར་བས་དེ་དག་ཐམས་ཅད་ནོངས། །
ཡུལ་རིས་རྒྱལ་ཁམས་གང་དུ་གཤེགས་པ་དེར། །
རྒྱལ་བློན་ཆེ་རྒུ་མ་ལུས་བཀར་བཏགས་ཏེ། ། །
ཀུན་གྱི་སྤྱི་བོས་མཆོད་ལ་བཞེད་དོན་བསྒྲུབས། །
དབང་སྡུད་ལས་ཀྱིས་བསྟན་འགྲོའི་ཕན་བདེ་སྤེལ། །
བྱམས་པའི་ཏིང་ངེ་འཛིན་ལས་མ་གཡོས་བཞིན། །
ཐབས་མཁས་མཛད་པའི་འཕྲུལ་དང་དྲང་སྲོང་གི །
བདེན་པའི་ཚིག་གི་ཕྱག་རྒྱས་བཏབ་མ་ཐག །
མི་མཐུན་འཁོན་པའི་གཞི་དང་ཕན་ཚུན་དུ། །
མི་བཟད་གཡུལ་ངོར་དཔུང་གི་འཐབས་འཁྲུགས་ཀྱང་། །
བདེ་བླག་ཉིད་དུ་བཟླུམས་ཤིང་སྐྱེ་རྒུ་རྣམས། །
རྫོགས་ལྡན་གཞོན་ནུའི་མཆེད་ཟླར་དབུགས་དབྱུང་སོགས། །
བྱང་ཆུབ་སྤྱོད་པའི་རྒྱལ་ཐབས་བཟུང་དེར་བསྔགས། །
506



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཞེས་པ་ནི་བར་སྐབས་ཀྱི་ངལ་གསོ་བའི་ཚིགས་སུ་བཅད་པའོ། །
དེ་ལ་རྗེ་རིག་པ་འཛིན་པ་ཆེན་པོ་གང་གི་བླ་སློབ་གཉིས་ཀའི་གཙོ་བོར་གྱུར་པ་ནི།
ཀུན་མཁྱེན་དྷརྨ་ཀ་ར་སྟེ། དེ་ནི་གཏེར་སྟོན་སངས་རྒྱལ་གླིང་པའི་བསྟན་པ་སྤྱི་ལུང་ལས། །
མ་འོངས་འདི་འཛིན་ཆོས་ཀྱི་བཤེས་གཉེན་ཀྱང་། །
ཆོས་སྤྱོད་བསྟན་པའི་སྲོག་ཤིང་རྣལ་འབྱོར་པ། །
འགྲོ་བའི་དོན་བརྩོན་བརྒྱུད་མར་རིམ་བཞིན་དུ། །
ཆོས་ཀྱི་འོད་ཟེར་ཆོས་ཀྱི་རྒྱལ་མཚན་དང་། །
ཆོས་ཀྱི་རྡོ་རྗེ་ཆོས་ཀྱི་དབང་ཕྱུག་དང་། །
ཆོས་ཀྱི་འབྱུང་གནས་ཆོས་ཀྱི་སྤྱན་མཚན་དྲུག །
ཅེས་ཆོས་ཀྱི་མཚན་ཅན་བྱང་ཆུབ་སེམས་དཔའ་དྲུག་འབྱུང་བར་རྡོ་རྗེའི་གསུང་གིས་ལུང་
བསྟན་པ་ལྟར། དྲུག་པ་ཀུན་མཁྱེན་ཆོས་ཀྱི་འབྱུང་གནས་ཏེ། དེ་ནི་མདོ་ཁམས་ཟལ་མོ་སྒང་
ཨ་ལོའི་ཡུལ་གྱི་བྱེ་བྲག་དིང་རིང་སྒང་དུ་ཡབ་ངག་དབང་ཚེ་རིང་དང༌། ཡུམ་གད་བཟའ་ཁྲ་
འགུ་མའི་སྲས་སུ་རབ་བྱུང་བཅུ་གཉིས། ལྕགས་ཕོ་འབྲུག ཕྱི་ལོ་༡༧༠༠ ལོར་ངོ་མཚར་དགེ་
བའི་མཚན་ལྟས་དུ་མ་དང་བཅས་ཏེ་སྐུ་བལྟམས། བྱིས་པའི་སྐབས་ནས་ཀྱང་དམ་པའི་ངང་
ཚུལ་ངོམས་བཞིན་ཡི་གེ་འབྲི་ཀློག་སོགས་ཚེགས་མེད་དུ་མཁྱེན། དགུང་གྲངས་གསུམ་གྱི་
ཐོག་༧རྒྱལ་དབང་བཅུ་གཅིག་པ་ཡེ་ཤེས་རྡོ་རྗེས་སི་ཏུའི་སྤྲུལ་པའི་སྐུར་ངོས་འཛིན་གནང་།
ཞྭ་དམར་ཐམས་ཅད་མཁྱེན་པ་དཔལ་ཆེན་ཆོས་ཀྱི་དོན་གྲུབ་ཀྱིས་ཀྱང་དེ་བཞིན་ཞལ་གྱིས་
བཞེས་ཏེ། མཚན་ཆོས་ཀྱི་འབྱུང་གནས་ཕྲིན་ལས་ཀུན་ཁྱབ་ཡེ་ཤེས་དཔལ་བཟང་པོ་ཞེས་
507



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
གསོལ། དགུང་གྲངས་བདུན་ནས་དགོན་པར་བཞུགས་ཏེ་རྒྱུད་སྡེའི་ཆོས་སྤྱོད་ཀྱི་རིམ་པ་
མཐའ་དག་ཐུགས་ལ་བྱང་ཆུབ་པར་མཛད། དེ་ནས་རིམ་བཞིན་ཨ་ལོ་བླ་མ་ཀུན་མཁྱེན་
སོགས་ལས་གསར་རྙིང་གི་སྨིན་གྲོལ་དུ་མ་གསན། དགུང་ལོ་བཅུ་གཅིག་པའི་ཐོག་ཞྭ་
དམར་ཐམས་ཅད་མཁྱེན་པའི་མདུན་ནས་ཡོངས་རྫོགས་དགེ་བསྙེན་གྱི་སྡོམ་པ་སྔོན་དུ་འགྲོ་
བའི་སྒོ་ནས་བར་མ་རབ་བྱུང་གི་སྡོམ་པ་བཞེས་ཏེ་མཚན་ཀརྨ་བསྟན་པའི་ཉིན་བྱེད་གཙུག་
ལག་ཆོས་ཀྱི་སྣང་བ་ཞེས་གསོལ། རྗེ་དེ་ཉིད་ཀྱི་མདུན་ནས་རྩིས་ཀྱི་སྐོར་དང་གཅིག་ཤེས་
ཀུན་གྲོལ། དུས་གསུམ་མཁྱེན་པའི་ཐུགས་དམ་ལྔ་ཚན་ལྔ་སྟེ། སྡོམ་པ་ལྷ་ལྔ། དགྱེས་རྡོར་
ལྷ་ལྔ། ཕག་མོ་བམ་བསྐྱེད་མ་ལྷ་ལྔ། སྒྲོལ་ལྗང་ལྷ་ལྔ། ཇོ་བོའི་ལུགས་རྟ་མགྲིན་ལྷ་ལྔ་
བཅས་དང་། གཞན་ཡང་སྒྲུབ་ཐབས་བརྒྱ་རྩ། རྔོག་ལུགས་གུར་དང༌། ཀྱེ་རྡོར་། བདེ་མཆོག
ལུ་ནག་དྲིལ་གསུམ། གདན་གཞི། མཱ་ཡཱ། གཤེད་དམར། དུས་ཀྱི་འཁོར་ལོའི་དབང་
དང༌། བསྡུས་པའི་རྒྱུད་དང་། འགྲེལ་ཆེན་དྲི་མ་མེད་པའི་འོད་ཀྱི་བཤད་བཀའ། ནང་བརྟག་
གཉིས་དང་། རྗེ་དགུ་པའི་ཕྱག་ཆེན་ཁྲིད་རྒྱས་འབྲིང་བསྡུས་གསུམ། མངོན་པ་གོང་འོག མི་
བསྐྱོད་ཞབས་ཀྱི་འདུལ་ཊཱིཀ་ཆེན་མོ་དང་། རླུང་སེམས་གཉིས་མེད་སོགས་དང་། རྒྱལ་བའི་
བཀའ་འགྱུར་རོ་ཅོག་གི་ལུང་སོགས་མདོ་སྔགས་ཀྱི་ཆོས་ཚུལ་དཔག་ཏུ་མེད་པ་གསན་
བསམ་མཛད། དེ་བཞིན་དུ་༧རྒྱལ་བའི་དབང་པོ་བཅུ་གཉིས་པའི་མདུན་ནས། རྒྱུད་བརྟག་
པ་གཉིས་པ་དང་། ཕྱག་ཆེན་གྱི་ཆོས་སྐོར་ཡོངས་རྫོགས་དང་། མགོན་པོའི་ཆོས་སྐོར་ཡོངས་
རྫོགས་ཀྱི་དབང་དང་མན་ངག་ཀྱི་བཀའ་མཐའ་ཡས་པར་གསན་བཞེས་མཛད་པ་དང༌།
གཞན་ཡང་ཏྲེ་བོ་རིན་པོ་ཆེ་ཀརྨ་གུ་རུ་འཕྲུལ་ཆེན་རྩལ་དང་། གྲུབ་པའི་དབང་ཕྱུག་དཔའ་བོ་
སྤྲུལ་པའི་སྐུ་རྡོ་རྗེ་གཙུག་ལག་དགའ་བའི་དབང་པོ་སོགས་ལས་ཀྱང་གསར་རྙིང་གི་སྨིན་
508



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
གྲོལ་དུ་མ་གསན། དྲུང་རམ་པ་བསོད་ནམས་རྣམ་རྒྱལ་ལས་ཚད་མ་དང་འདུལ་མངོན་དབུ་
ཕར་སོགས་གཞུང་ཆེན་མོ་རྣམས་དང༌། སློབ་དཔོན་མཁས་དབང་དཔལ་གྲུབ་ཀྱི་མདུན་
ནས་སྐར་རྩིས་ལྔ་བསྡུས་རི་མོ་དང་། སྒྲ་ཀ་ལཱ་པའི་ས་རིས། སྙན་ངག་བཅས་དང༌། དབོན་
ཚང་ཡེ་ཤེས་དང་སྔགས་གྲ་ཨེམ་ཆེ་སོགས་ལས་གསོ་བ་རིག་པའི་རྒྱུད་གཞུང་སོགས་མདོར་
ན་མཁས་པའི་རྣམ་དཔྱོད། གྲུབ་པའི་ཉམས་རྟོགས་ཀྱི་དཔལ་དང་ལྡན་པའི་ཡོངས་ཀྱི་དགེ་
བའི་བཤེས་གཉེན་དཔག་ཏུ་མེད་པའི་མདུན་ནས་བཅུ་ཕྲག་རིག་པའི་གནས་མཐའ་དག་ལ་
གསན་བསམ་དཔྱིས་ཕྱིན་པར་མཛད་པས། མཁས་པའི་རྩེ་མོར་སོན་ཏེ་མ་ཧཱ་པཎྜི་ཏའི་
མཚན་གྱི་སྙན་པས་ཕྱོགས་ཀུན་ཏུ་ཁྱབ་པ་དང་། དེ་ཡང་མདོ་སྔགས་ཀྱི་ཆོས་ཚུལ་མ་ལུས་
པའི་ཐོས་དོན་ཉམས་བཞེས་སུ་མཛད་པས་གྲུབ་པའི་དབང་ཕྱུག་ཆེན་པོའི་གོ་འཕང་མངོན་
དུ་གྱུར་ཅིང་། དེ་ལྟར་ཡང་ནང་གི་ཐུགས་སྲས་བེ་ལོ་ཙཱ་བ་ཚེ་དབང་ཀུན་ཁྱབ་ཀྱིས།
གཞུང་ལུགས་ཀུན་ལ་སྦྱངས་དང་མཁས་པ་དང་། །
བསླབ་བྱ་ཀུན་ལ་གནས་ཤིང་འདྲིས་པས་བཙུན། །
རིམ་གཉིས་གནས་ཀྱི་ཡེ་ཤེས་ཆེར་བརྙེས་པ། །
དམ་པ་མཆོག་འདིའི་རྣམ་ཐར་མདོ་རུ་བཟུང་། །
ཞེས་དང་།
གཞུང་བཟང་མང་པོ་ཀློག་དང་འཆད་པ་དང༌། །
གཞུང་ལུགས་གསར་བསྒྱུར་བསྒྱུར་ཟིན་འཆོས་པ་སོགས། །
མཁས་པའི་བྱ་བས་རྒྱལ་བསྟན་གསལ་བྱེད་པས། །
བསྟན་པའི་ཉིན་བྱེད་གྲགས་པ་དོན་དང་ལྡན། །
509



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཞེས་གསུངས་པ་ལྟར་རོ། །དེ་ནས་རིམ་པར་ཕྲིན་ལས་ཕྱོགས་ཀུན་ཏུ་རྒྱས་ཤིང་། ལྷག་པར་
མདོ་ཁམས་སྟོད་སྨད་ཀུན་ཏུ་ཕེབས་ཏེ་མཆོག་ཕལ་སྐྱེ་བོ་གྲངས་དང་མུ་མེད་པར་སོ་སོའི་
སྐལ་པ་དང་འཚམས་པའི་ཆོས་ཚུལ་རྒྱུན་ཆད་མེད་པར་འཆད་སྤེལ་གནང་བས་དེ་དག་
ཐམས་ཅད་ཀྱི་རེ་བ་ཚུལ་བཞིན་དུ་སྐོང་བར་མཛད་པའི་ཡིད་བཞིན་གྱི་ནོར་བུ་རིན་པོ་ཆེ་ལྟ་
བུར་གྱུར། དེ་རྗེས་སླར་ཡང་དབུས་སུ་ཕེབས་ཏེ་གུང་ལོ་ཉེར་དྲུག་པའི་ཐོག་ཞྭ་དམར་ཐམས་
ཅད་མཁྱེན་པའི་མདུན་ནས་མཚུར་མདོ་བོ་ལུང་གི་གཙུག་ལག་ཁང་དུ་བསྙེན་པར་རྫོགས་
པའི་དགེ་སློང་གི་དངོས་པོ་བཞེས་ཏེ། བསླབ་བྱ་ཕྲ་མོ་ཚུན་ཆད་གཅེས་སྤྲས་སུ་མཛད་ཅིང་
འདུལ་གཞུང་རྒྱ་མཚོ་ལྟ་བུ་ལ་གསན་བསམ་ཉམས་བཞེས་མཐིལ་ཕྱིན་པ་གནང་སྟེ། སྔ་ཕྱི་
ཀུན་ཏུ་སྐྱེ་བོ་ཁྲི་ཕྲག་བརྒལ་བར་དགེ་ཚུལ་སློང་གི་སྡོམ་པ་འབོག་པར་མཛད་པས་ཐུབ་
དབང་གཉིས་པ་འཇིག་རྟེན་དུ་བྱོན་པ་དང་སྒོ་ཀུན་ནས་མཚུངས་པར་མཛད། དེ་ནས་དབུས་
གཙང་དུ་ཇོ་ཤཱཀ་རྣམ་གཉིས་དང་། དཔལ་གྱི་བསམ་ཡས་སོགས་ཕྱོགས་དང་རིས་སུ་མ་
མཆིས་པའི་དགོན་སྡེ་དང་གནས་ཆེན་མཐའ་དག་ལ་མཆོད་འབུལ་དང་ཐུགས་སྨོན་རྒྱ་ཆེར་
མཛད། ལྷག་པར་བལ་པོའི་ཡུལ་དུ་༧རྒྱལ་མཆོག་རྣམ་གཉིས་དང་། ༧རྒྱལ་ཚབ་རིན་པོ་ཆེ་
སོགས་ལྷན་ཞལ་གྱིས་གནས་གཟིགས་སུ་ཕེབས། སྐབས་དེར་བལ་པོའི་རྒྱལ་པོ་ནས་ཀྱང་
ཡབ་སྲས་རྣམས་ཕོ་བྲང་དུ་སྤྱན་དྲངས་ཏེ་བཀུར་བཟོས་ཚད་མེད་པའི་སྒོ་ནས་བླ་མར་མཆོད།
དེའི་ཚེ་པཎྜི་ཏ་བི་བྷཱུ་པ་ཏི་ཞེས་པ་དང་མཇལ་ཏེ་སྒྲ་རིག་སྐོར་གསན་བཞེས་དང་དོགས་དཔྱོད་
དཔྱིས་ཕྱིན་པ་མཛད། དེ་ནས་རིམ་བཞིན་གངས་ཏི་སེར་གནས་གཟིགས་བསྐྱངས་ཏེ་མདོ་
ཁམས་ཕྱོགས་སུ་ཕེབས་ནས་སྔར་ལྟར་ཕྲིན་ལས་བསམ་གྱིས་མི་ཁྱབ་པའི་རྒྱུན་སྐྱོང་བར་
མཛད། ལྷག་པར་མདོ་ཁམས་བཀའ་རྒྱུད་ཀྱི་གདན་ས་ཆེན་པོ་དཔལ་སྤུངས་ཐུབ་བསྟན་
510



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཆོས་འཁོར་གླིང་རྟེན་དང་བརྟེན་པར་བཅས་པ་གསར་བཞེངས་གནང་། སླར་ཡང་དབུས་སུ་
ཕེབས་ཏེ་མཁས་གྲུབ་ཀྱི་བླ་མ་དུ་མ་ལས་གསར་རྙིང་གི་ཆོས་སྐོར་དཔག་ཏུ་མེད་པ་གསན་
བསམ་དང་འཆད་སྤེལ་གནང་ཞིང་། ཁྱད་པར་དུའང་ལྷོ་བྲག་ཉི་ལྡེ་སྤྲུལ་པའི་སྐུ་ཐེག་པ་ཆེན་
པོའི་ངེས་གསང་མཐའ་དག་གི་གསང་བ་སྦྱིན་ཞིང་། ལྷག་པར་འོད་གསལ་རྡོ་རྗེའི་སྙིང་པོའི་
ཆོས་མཛོད་ཆེན་པོའི་ལྡེ་མིག་སྩོལ་བའི་བླ་མ་ཀཿཐོག་པ་རིག་པ་འཛིན་པ་ཆེན་པོ་ཚེ་དབང་
ནོར་བུ་དང་མཇལ་ཏེ། དེའི་མདུན་ནས་དཔལ་དུས་ཀྱི་འཁོར་ལོ་སྐུ་གསུང་ཐུགས་ཡོངས་སུ་
རྫོགས་པའི་དབང་མཐའ་དག་དང་། སྦྱོར་བ་ཡན་ལག་དྲུག་གི་མན་ངག་གི་བཀའ་མ་ལུས་
པ་གསན། དཔལ་རྡོ་རྗེ་ཀུན་ཏུ་བཟང་པོ་མི་བསྐྱོད་དགའ་བའི་རྒྱལ་པོ་ཞེས་པའི་གསང་
མཚན་དུ་གསོལ། བྱིན་འབེབས་དུས་སྐུ་ལུས་སྦྲིད་པ་སོགས་ཡེ་ཤེས་པ་དངོས་སུ་ཕེབ་པའི་
ཐུགས་ཉམས་དང་། གཞན་ཡང་ཉམས་དང་རྨང་ལམ་སོགས་སུ་དཔོན་སློབ་གཉིས་ཀར་ངོ་
མཚར་གྱི་མཚན་མ་དུ་མ་བྱུང་། ཡང་བདེ་མཆོག་སྟོད་འགྲེལ་གྱི་དབང་དངོས་སྟ་གནང་
སྐབས་གསང་མཚན་རྡོ་རྗེ་མཁའ་འགྲོ་ཀུན་ཏུ་རྒྱས་པའི་དབང་ཕྱུག་གསོལ། དེ་རྗེས་ཏཱ་ར་ནཱ་
ཐའི་ཡིག་ཆ་ལས་ས་ལུགས་དགྱེས་རྡོར་མན་ངག་ལུགས་ཀྱི་དབང་རྡུལ་ཚོན་ལ་བརྟེན། སྟ་
གོན་ཉིན་མནལ་ལམ་དུ་རྒྱུད་བཀླགས་པའི་ཚིག་འཕྲོ། བློ་ནི་གསང་བའི་གནས་སུ་བཞག་
ཅེས་གསུངས་བཞིན་མནལ་སད། དངོས་གཞི་སྐབས་མེ་ཏོག་གཙོ་བོར་ཕོག་པས་གསང་
མཚན་རྡོ་རྗེ་ཀུན་ཏུ་དགྱེས་པ་མཆོག་གི་དབང་ཕྱུག་ཏུ་གསོལ། ཡང་ཏཱ་ར་ནཱ་ཐའི་ཡིག་ཆ་
ལས་རྭ་ལུགས་རོ་ལངས་བརྒྱད་སྐོར་གྱི་སྟ་གོན་གནང་ནུབ་ཏུ་མནལ་ལམ་ལ་རྒྱུད་བཀླགས་
པས། ནག་པོའི་སྐྱོན་ནི་སྤང་སྤང་ནས། །འཆི་བ་དག་ནི་འབྱུང་མི་འགྱུར། །ཞེས་པ་བྱུང་།
དངོས་གཞི་སྐབས་བླ་མ་རང་གི་སྒྲུབ་རྟེན་འཇིགས་མཛད་དཔའ་གཅིག་གི་སྐུ་ཐང་སྤྱི་བོར་
511



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སྩལ་ཞིང་སྐུ་ལུས་སྦྱིད་པ་སོགས་ཡེ་ཤེས་ཕེབ་པའི་ཐུགས་ཉམས་དང་གསང་མཚན་དུ་འཇམ་
དཔལ་སྒྲུབ་པའི་དབང་ཕྱུག་འཇིགས་པ་མེད་པའི་རྒྱལ་པོར་གསོལ། གཞན་ཡང་གསར་རྙིང་
གི་དབང་དང་གདམས་པ་མཐའ་ཡས་པ་ཞིག་གསན། ཕར་ལ་ཡང་གསར་རྙིང་གི་སྨིན་གྲོལ་
དཔག་ཏུ་མེད་པ་ཞིག་གནང་བས་གཉིས་ཀ་ཕན་ཚུན་བླ་སློབ་ཏུ་གྱུར་ཏེ་ཐུགས་དང་ཐུགས་
དབྱེར་མེད་དུ་གྱུར་ཏོ། །སྐབས་ཤིག་ན་རིག་འཛིན་ཆེན་པོ་དང་ལྷན་ཞལ་བལ་ཡུལ་དུ་
གནས་གཟིགས་ལ་ཕེབས། དེའི་ཚེ་རིག་འཛིན་ཆེན་པོའི་ཞལ་ནས། ཉིད་ཀྱིས་དབུ་མ་ཆེན་
པོ་གཞན་སྟོང་གི་ལྟ་བ་འཛིན་དགོས་པ་དང་། དེ་ལྟར་ན་སྐུ་ཚེ་མཐར་ཕྱིན་ཞིང་མཛད་པ་ཕྲིན་
ལས་ཐམས་ཅད་ནམ་མཁའི་མཐའ་དང་མཉམ་པར་འགྱུར་ཞེས་ལུང་བསྟན་པར་མཛད་པས་
རང་བྱུང་མཆོད་རྟེན་ཆེན་པོའི་དྲུང་དུ་ངེས་དོན་ཟབ་མོ་གཞན་སྟོང་གི་ལྟ་བ་འཛིན་པར་དམ་
བཅས་པར་མཛད་དོ། །དེ་སྐབས་བལ་པོའི་ཡུལ་ན་ཝཱ་ར་ཎ་སིའི་པཎྜི་ཏ་ཛ་ཡ་མངྒ་ལ་དང་
མཇལ་ཏེ་སྒྲ་རིག་པའི་སྐོར་སོགས་བགྲོ་གླེང་ཞིབ་རྒྱས་མཛད་པས་རྗེ་འདིའི་མཁྱེན་རླབས་
ལ་ཤིན་ཏུ་ངོ་མཚར་ཏེ། ཁྱེད་བོད་ཡུལ་ལ་མཁས་བླུན་གྱི་དབྱེ་བ་མེད་པར་འདུག འཕགས་
ཡུལ་དུ་ཡིན་ན་མཁས་པ་ཆེན་པོ་ཁྱེད་ལ་གདུགས་དཀར་པོ་བདུན་ཕུབ་དགོས་པར་འདུག་
ཅེས་བསྔགས་པའི་མེ་ཏོག་ཐོར། དེ་ནས་རིམ་བཞིན་བོད་ཁམས་སུ་ཐེགས་ཏེ་སྔར་ལྟར་
བསྟན་འགྲོའི་ཕྲིན་ལས་རྒྱུན་ཆད་མེད་པར་བསྐྱངས་ཤིང་། ཁྱད་པར་སྡེ་དགེའི་ཆོས་རྒྱལ་
བསྟན་པ་ཚེ་རིང་ནས་རྒྱལ་བའི་བཀའ་འགྱུར་རིན་པོ་ཆེ་པར་དུ་བརྐོ་བ་ལ་ཞུ་དག་དང་དཀར་
ཆགས་མཛད་པ་དང་། མངོན་བརྗོད་འཆི་མེད་མཛོད་གསར་བསྒྱུར་དང་། གཞན་ཡང་རྒྱུད་
མང་པོ་གསར་བསྒྱུར་དང་བསྒྱུར་འཆོས། ལྷག་པར་སྒྲ་རིག་པའི་གཞུང་ལུགས་ཀྱི་བསྟན་
བཅོས་མང་དུ་མཛད་པ་དང་། གངས་ཅན་གྱི་ལྗོངས་སུ་སྔ་ན་མ་མཆིས་པའི་ངོ་མཚར་གྱི་ཁྱད་
512



ད
= tt་
དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཆོས་དཔག་ཏུ་མེད་པའི་བདག་ཉིད་སུམ་རྟགས་ཀྱི་འགྲེལ་ཆེན། དེ་བཞིན་དུ་མངོན་པ་
མཛོད་ཀྱི་འགྲེལ་པ་དང་། བཀའ་བརྒྱུད་བླ་མ་རྣམས་ཀྱི་རྣམ་ཐར་ཟླ་བ་ཆུ་ཤེལ་གྱི་ཕྲེང་བ་
སོགས་མདོ་སྔགས་རིག་གནས་དང་བཅས་པའི་ཚུལ་ལས་བརྩམས་པའི་བསྟན་བཅོས་
མཐའ་ཡས་པ་ཞིག་བཞུགས། བརྒྱུད་འཛིན་གྱི་སློབ་མའང་༧རྒྱལ་བའི་དབང་པོ་དཔལ་ཀརྨ་
པ་བདུད་འདུལ་རྡོ་རྗེ་དང་། ཞྭ་དམར་ཆོས་འགྲུབ་རྒྱ་མཚོ། བླ་སློབ་གཉིས་ཀར་གྱུར་པ་རིག་
འཛིན་ཆེན་པོ་ཚེ་དབང་ནོར་བུ། རྗེ་དཔའ་བོ་སྤྲུལ་སྐུ། འབྲི་གུང་ཞབས་དྲུང་། འབྲུག་ཆེན་
ཐམས་ཅད་མཁྱེན་པ་སོགས་འཕགས་ཆེན་གྱི་སྐྱེས་བུ་སྤྲུལ་པའི་སྐུ་བདུན། འབྲུག་ཡོངས་
འཛིན་སྤྲུལ་སྐུ་དང་། ཁམས་སྤྲུལ་ཆོས་ཀྱི་ཉི་མ། གཅུང་ངེས་ལེགས་བསྟན་འཛིན། བོ་ལོ་ཙཱ་
ཚེ་དབང་ཀུན་ཁྱབ་སྟེ་ཕྱི་ནང་རིག་པའི་གནས་ལ་མཁས་པའི་ཐུགས་སྲས་བཞི། གཞན་ཡང་
མཆོག་སྤྲུལ་བརྒྱད། རྡོ་རྗེ་འཛིན་པ་བཞི་སོགས་འབྱམས་བཀླས་པར་བྱུང་། དེ་ལྟར་བསྟན་
དང་འགྲོ་བའི་མཛད་པ་མཐར་ཕྱིན་ཏེ་དགུང་གྲངས་བདུན་བཅུ་དོན་བཞི་རབ་བྱུང་བཅུ་
གསུམ་པའི་ཤིང་ཕོ་རྟ། ཕྱི་ལོ་༡༧༧༤ ལོར། དཔག་པར་དཀའ་བའི་ངོ་མཚར་གྱི་མཚན་མ་
དང་བཅས་ཏེ་རེ་ཞིག་གཟུགས་སྐུའི་བཀོད་པ་ཆོས་དབྱིངས་སུ་བསྡུ་བའི་ཚུལ་བསྟན་ཏོ། །
དེ་ལས་ཀུན་མཁྱེན་དྷརྨ་ཀ་རའི་ཐུགས་སྲས་རྣམས་ཀྱི་ནང་ནས་མདོ་སྔགས་རིག་
གནས་སྤྱི་དང༌། ཁྱད་པར་སྒྲ་རིག་པའི་གནས་ལ་ནང་བྱན་ཆུབ་པ་འབེ་ལོ་ཙཱ་བ་ཟུར་མང་ཚེ་
དབང་ཀུན་ཁྱབ་སྟེ། འདིས་ཀུན་མཁྱེན་ཆོས་ཀྱི་འབྱུང་གནས་ཀྱི་མདུན་ནས་མདོ་སྔགས་
རིག་གནས་དང་བཅས་པའི་ཆོས་ཚུལ་མཐའ་ཡས་པ་གསན་བསམ་མཛད་ལ། ལྷག་པར་
དུས་ཀྱི་འཁོར་ལོའི་བཤད་བཀའ་དབང་བཀའ་མན་ངག་གི་བཀའ་དང་བཅས་པ་བུམ་པ་
གང་བྱོའི་ཚུལ་དུ་གསན་བསམ་ཉམས་བཞེས་འཆད་སྤེལ་མཛད་པས་ཚུལ་འདིའི་བརྒྱུད་པ་
513



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འཛིན་པའི་གཙོ་བོར་གྱུར། དེ་ཡང་ཀུན་མཁྱེན་ཆོས་ཀྱི་འབྱུང་གནས་དགོངས་པ་ཆོས་
དབྱིངས་སུ་གཤེགས་པའི་རྗེས་དཔལ་སྤུངས་ཐུབ་བསྟན་ཆོས་འཁོར་གླིང་གི་ཚོགས་ཁང་
སྟེང་དུ་གསེར་གྱི་གཉྫི་ར་དང་། སྐུ་གདུང་རིན་པོ་ཆེའི་མདུན་དུ་དགོངས་རྫོགས་དུས་ཆེན་ལ་
ཇོ་ལུགས་དུས་འཁོར་རྒྱས་པའི་སྒྲུབ་མཆོད་བཙུགས་ཤིང་། ཆོ་ག་འདོན་རྟ་ཕྱག་ལེན་དང་།
དཔལ་རེག་པ་མེད་པའི་མཆོད་རྟེན་གྱི་ཆ་ཚད་འདྲ་ལེན་མཛད་པར་ཆེད་གཏད་དུ་ཇོ་ནང་ལ་
ཐེངས་གཉིས་ཕེབས་ནས་ཇོ་ནང་རང་གི་ཕྱག་སྲོལ་ཇི་ལྟ་བ་བཞིན་མཛད། དེ་བཞིན་དུ་ཇོ་
ནང་རྗེ་བཙུན་ཆེན་པོ་ཏཱ་ར་ནཱ་ཐའི་བཀའ་འབུམ་འཐོར་བུའི་སྐོར་སོགས་ཕྱག་དཔེ་མང་དུ་
བསྒྲིགས་ཤིང་དེ་དག་གི་སྨིན་གྲོལ་གྱི་རྒྱུན་སྤེལ་བ་སོགས་ངེས་དོན་གྱི་བསྟན་པ་ལ་ཕྲིན་
ལས་རྨད་དུ་བྱུང་བ་བསྐྱངས་སོ། །
དེའི་སློབ་མའི་གཙོ་བོ་དབོན་སྤྲུལ་དབང་རྒྱལ་རྡོ་རྗེའམ་མཚན་གཞན་ཀརྨ་ངེས་
དོན་བསྟན་འཛིན་རབ་རྒྱས་སམ། ཚབ་ཚ་སྤྲུལ་སྐུ་ཀརྨ་རིན་ཆེན་ཞེས་གྲགས་པ་གང་གིས།
རྗེ་བླ་མ་མཁས་དབང་ཀུན་ཁྱབ་ཀྱི་ཞལ་སྔ་ནས་ཐུན་མོང་དང་ཐུན་མོང་མ་ཡིན་པའི་གསར་
རྙིང་སྨིན་གྲོལ་གྱི་ཆོས་བཀའ་ཆེས་མང་པོ་ཞིག་གསན་བསམ་ཉམས་བཞེས་ཚུལ་བཞིན་དུ་
མཛད་དེ་གཞན་དག་ལའང་འཆད་སྤེལ་རྒྱ་ཆེར་གནང་བས་སྒྲུབ་བརྒྱུད་ཀྱི་བསྟན་པ་ལ་མཛད་
རྗེས་ཕུལ་དུ་ཕྱིན་པར་མཛད་དོ། །
དེ་ལས་དཔའ་བོ་སྐུ་ཕྲེང་བརྒྱད་པ་གཙུག་ལག་ཆོས་རྒྱལ་གྱིས་གསན་ཏེ། དེ་ཡང་
རྗེ་དེ་ཉིད་མདོ་ཁམས་སྡེ་དགེའི་ཡུལ་གྲུར་ཡིད་ལྷུང་ཞེས་བྱ་བའི་གནས་སུ་ཡབ་སྔགས་
འཆང་ངག་དབང་རྡོ་རྗེ་དང་། ཡུམ་ཨ་གྲོ་བཟའ་ཚེ་རིང་དཔལ་མོ་གཉིས་ཀྱི་སྲས་སུ་རབ་བྱུང་
514



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
བཅུ་གསུམ་པའི་ཤིང་སྦྲུལ། ཕྱི་ལོ་༡༧༨༢ ལོར་ཤིན་ཏུ་ངོ་མཚར་གྱི་མཚན་ལྟས་དུ་མ་དང་
བཅས་ཏེ་མཚན་དཔེའི་མེ་ཏོག་བཞད། གསུང་གི་ཐོག་མར་ཨོཾ་ཨཱ་ཧཱུྃ་ཞེས་དང་། ཌཱ་དྲིལ་
དཀྲོལ་ཚུལ་གྱི་ཕྱག་རྒྱ་མཛད་པ་སོགས་དམ་པའི་སྤྱོད་ཚུལ་གསལ་བར་བསྟན། རྗེ་འབྲུག་
ཆེན་ཀུན་གཟིགས་ཆོས་ཀྱི་སྣང་བ་དང་། འཛི་སྒར་རིག་འཛིན་རྡོ་རྗེ་དྲག་པོ་མཆོག་གིས་རྗེ་
དཔའ་བོ་གཙུག་ལག་དགའ་བའི་ཡང་སྲིད་འཁྲུལ་བྲལ་དུ་ངོས་འཛིན་དང་ཁྲུས་གསོལ་
མཛད། དགུང་གྲངས་བདུན་སྐོར་དབུས་སུ་གདན་དྲངས་ཏེ་མཚུར་ཕུ་ལྷ་ཆེན་མདུན་༧རྒྱལ་
དབང་ཀརྨ་པ་བདུད་འདུལ་རྡོ་རྗེས་ཐོག་མའི་མཚན་གསོལ་དང་ཞབས་བརྟན་སོགས་
གནང་། དེ་རྗེས་གདན་ས་གནས་ནང་ཕུན་ཚོགས་ཆོས་དར་གླིང་དུ་སྡེ་དགེ་དཔལ་སྤུངས་
དབོན་སྤྲུལ་སོགས་ཕེབས་ཏེ་སྔར་སྲོལ་ལྟར། ཁྲི་འདོན་ཟབ་རྒྱས་གནང་རྗེས་ལྷ་ལྡན་དུ་
༧སྐྱབས་མགོན་༧རྒྱལ་དབང་ཐམས་ཅད་མཁྱེན་གཟིགས་འཇམ་དཔལ་རྒྱ་མཚོའི་མདུན་དུ་
དབུ་སྐྲ་གཙུག་ཕུད་ཕུལ། མཚན་འཇམ་དཔལ་གསང་བདག་པདྨ་བསྟན་འཛིན་ཞེས་གནང་
སྟེ་ཐུགས་བརྩེ་བ་ཆེན་པོས་རྗེས་སུ་བསྐྱངས་ཤིང་མཐོང་ཟོས་ཆེ་བར་མཛད། དེ་ནས་རིམ་
བཞིན་རྗེ་འབྲུག་པ་ཀུན་གཟིགས་ཆོས་ཀྱི་སྣང་བ་དང་། ༧རྒྱལ་དབང་ཀརྨ་པ་བདུད་འདུལ་
རྡོ་རྗེ་སོགས་སྐྱེས་ཆེན་དུ་མའི་ཞལ་སྔ་ནས་ཐུན་མོང་རིག་པའི་གཞུང་དང་། ཐུན་མིན་མདོ་
སྔགས་གསར་རྙིང་གི་དབང་ཁྲིད་མན་ངག་མཐའ་དག་དང༌། རྗེ་གོང་མ་ན་རིམ་གྱི་གསུང་
འབུམ་སོགས་བུམ་པ་གང་བྱོའི་ཚུལ་དུ་གསན་བསམ་ཉམས་བཞེས་མཐིལ་ཕྱིན་པར་མཛད་
པས་མཁས་ཤིང་གྲུབ་པའི་དབང་ཕྱུག་གི་གོ་སར་བསྙེགས། ཕྱི་ལོ་༡༨༡༣ ལོར་སྤོ་བོ་ཀ་
རྣམ་རྒྱལ་པོས་གདན་དྲངས་ཏེ་ཀ་རྣམ་ཕོ་བྲང་དུ་བདུན་གསུམ་གྱི་རིང་བདུད་རྩི་སྨན་སྒྲུབ་ཀྱི་
སྒྲུབ་པ་ཆེན་པོ་བཙུགས་ཏེ་སྣོད་བཅུད་ཀྱི་རྒུད་པ་མཐའ་དག་བསལ་ཅིང་། བྱིན་རླབས་ཀྱི་
515



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཆར་རྒྱུན་མངོན་པར་ཕབ་སྟེ་ཕྱོགས་དེའི་རྒྱལ་བློན་སྐྱེ་རྒུ་མ་ལུས་པའི་རྒྱུད་ཡོངས་སུ་སྨིན་
པར་མཛད། དེ་རྗེས་མཚུར་ཕུར་ཕེབས་ཏེ་༧རྒྱལ་དབང་ཐེག་མཆོག་རྡོ་རྗེ་ལ་གསར་རྙིང་
རྒྱུད་སྡེ་རྣམས་ཀྱི་སྨིན་གྲོལ་དང་། ཕྱག་ཆེན་ཆོས་དྲུག རས་ཆུང་སྙན་རྒྱུད། ཨོ་རྒྱན་བསྙེན་
སྒྲུབ། རྗེ་ན་རིམ་གྱི་གསུང་འབུམ་སོགས་རིམ་པར་ཕུལ། ཕྱི་ལོ་༡༨༢༢ ལོར་འབྲུག་
ཆེན་ཀུན་གཟིགས་ཆོས་ཀྱི་སྣང་བ་དགོངས་པ་ཆོས་དབྱིངས་སུ་གཤེགས་པར་སྐུ་གདུང་
ཞུགས་འབུལ་དང་། དགོངས་རྫོགས་སྒྲུབ་རྒྱུ། གསེར་གདུང་མཐོང་བ་དོན་ལྡན་སོགས་རྟེན་
གསུམ་གསར་བཞེངས་རྣམས་ལ་གཟུངས་འབུལ་རབ་གནས་སོགས་མཛད། དེ་རྗེས་མི་
རིང་བར་༧རྒྱལ་དབང་ཀརྨ་པ་དང་། ༧སྐྱབས་མགོན་སི་ཏུ་རིན་པོ་ཆེའི་བཀའ་ལྟར། རྗེ་འདི་
ཉིད་ཀྱིས་ཀུན་གཟིགས་ཆོས་ཀྱི་སྣང་བའི་མཆོག་སྤྲུལ་འཁྲུལ་བྲལ་ངོས་འཛིན་དང་འབྲེལ་
ཐོག་མའི་མཚན་གསོལ་དང་སྐུ་ཁྲུས་སོགས་འབུལ་བར་མཛད་དེ་སྔར་སྲོལ་ལྟར་གྱི་ཁྲི་
འབུལ་སོགས་ཀྱང་ལེགས་པར་བསྐྱངས་པའི་རྗེས་སུ་སྐྱབས་མགོན་མཆོག་སྤྲུལ་རིན་པོ་
ཆེར་གོང་མའི་མདུན་ནས་གསན་པའི་ཆོས་སྐོར་མཐའ་དག་བུམ་པ་གང་བྱོའི་ཚུལ་དུ་འབུལ་
བར་མཛད། རབ་བྱུང་བཅུ་བཞི་པའི་ཆུ་ཕོ་འབྲུག ཕྱི་ལོ་༡༨༣༢ ལོར་༸རྒྱལ་བའི་དབང་པོ་
དཔལ་ཀརྨ་པ་ཐེག་མཆོག་རྡོ་རྗེ་དང༌། སྐྱབས་མགོན་སི་ཏུ་རིན་པོ་ཆེ། རྗེ་འདི་ཉིད་བཅས་
ལྷན་རྒྱས་ཐོག་གུ་རུའི་དུས་ཆེན་ཚེས་བཅུ་གསར་འཛུགས་གནང་བའི་ཚོགས་དབུར་ཕེབས་
ཤིང་། སྐབས་དེར་མདོ་ཁམས་སྡེ་དགེ་རྒྱལ་པོ་མཆོག་ཀྱང་མཚུར་ཕུར་ཕེབས། ༧རྒྱལ་
མཆོག་ཡབ་སྲས་དང་སྡེ་དགེ་རྒྱལ་བློན་མཆོད་ཡོན་ལྷན་རྒྱས་ཐོག་ནས་ཚེས་བཅུའི་གར་
འཆམས་ཀྱི་གཟིགས་མོ་མཛད། དེ་རྗེས་སྐྱབས་མགོན་སི་ཏུ་རིན་པོ་ཆེ་མཆོག་དང་། སྡེ་དགེ་
རྒྱལ་པོ་དང༌། ནང་ཆེན་ཆིང་ཧུ་རྒྱལ་པོ་སོགས་ཀྱིས་སྔ་ཕྱིར་གདན་ཞུས་ལྟར་མདོ་ཁམས་སུ་
516



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཕེབས་སྐབས་ཐོག་མར་ནང་ཆེན་རྒྱལ་བློན་བླ་སྤྲུལ་ཁག་ནས་སེར་སྦྲེང་སོགས་བཀུར་ཟོས་
ཚད་མེད་པའི་སྒོ་ནས་ཕོ་བྲང་དུ་གདན་དྲངས། དེ་སྐབས་ནང་ཆེན་ཁུལ་གྱི་དགོན་སྡེ་ཁག་གི་
བླ་སྤྲུལ་ཕལ་མོ་ཆེ་དང་། རྒྱལ་བློན་རྣམས་དང་། སྐྱེ་བོའི་ཚོགས་དཔག་ཏུ་མེད་པ་ལ་རང་
རང་གི་ཁམས་དབང་མོས་པ་དང་འཚམས་པའི་སྨིན་གྲོལ་ཟབ་ཆོས་ཀྱི་སྒོ་འཕར་ཡངས་པོར་
ཕྱེས་ཏེ་བྱང་གྲོལ་གྱི་ལམ་དུ་བཀྲི་བར་མཛད། སྐབས་དེར་ཆབ་མདོ་བླ་བྲང་ནས་ཀྱང་གདན་
ཞུ་གནང་འབྱོར་ལྟར་ཆབ་མདོ་དགའ་ལྡན་བྱམས་པ་གླིང་དུ་ཕེབས་ཏེ། འཕགས་པ་ལྷ་ཡབ་
སྲས་ནས་བཀུར་བསྟི་དང་མཐོང་ཟོས་ཆེར་མཛད། བསྟན་སྲིད་ཀྱི་བདེ་རིམ་གཏོར་བཟློག་
དང༌། འཕགས་པ་ལྷ་ཡབ་སྲས་ལ་ཞབས་བརྟན་ཚེ་སྒྲུབ་དང་ཚེ་དབང་། གཞན་ཡང་ཆོས་
གླིང་དང་། རྗེ་ཉིད་ཀྱི་དགོངས་གཏེར་སོགས་ཀྱི་ཆོས་སྐོར་འགའ་ཞིག་གི་དབང་ཁྲིད་སོགས་
འབུལ་བར་མཛད། དེ་ནས་ཟུར་མང་དགའ་ལྡན་དགོན་དང་། ཟུར་མང་རྣམ་རྒྱལ་རྩེ་སོགས་
སུ་ཕེབས་ཏེ་གར་དབང་སྤྲུལ་སྐུ་སོགས་བླ་སྤྲུལ་རྣམས་ལ་གསར་རྙིང་རྒྱུད་སྡེ་ཁག་གི་དབང་
དུ་མ་དང་། ཁྱད་པར་རྔོག་དཀྱིལ་བདུན། དོ་ཧ་སྐོར་གསུམ། འཇའ་ཚོན་པོད་དྲུག བདུད་
འདུལ་ཆོས་སྐོར། ཕྱག་རྫོགས་ཀྱི་ཟབ་ཁྲིད་སོགས་ཆོས་ཀྱི་འཁོར་ལོ་རྒྱ་ཆེར་བསྐོར། ཟུར་
མང་ནས་ཆིབས་ཞལ་སྟེགས་ཏེ་སྡེ་དགེ་ཕོ་བྲང་དུ་རྒྱལ་བློན་རྣམས་ཀྱིས་བསུ་བ་སེར་སྦྲེང་
དང་བཅས་ཏེ་ཕེབས། རྒྱལ་པོར་ཚེ་དབང་དང་། རྫོགས་ཆེན་གྱི་བཀའ་ཁྲིད་སོགས་གནང༌།
ཕྱོགས་དེའི་སེར་སྐྱ་ཡོངས་ལ་ཐུགས་རྗེ་ཆེན་པོའི་དབང་ཁྲིད་ཀྱི་གདམས་པ་རྒྱ་ཆེར་སྤེལ།
དེ་རྗེས་དཔལ་སྤུངས་ཐུབ་བསྟན་ཆོས་འཁོར་གླིང་དུ་བླ་གྲྭ་རྣམས་ཀྱིས་སེར་སྦྲེང་གི་བཀོད་
པས་མདུན་བསུས་ཏེ་ཕེབས་རྗེ་སི་ཏུ་རིན་པོ་ཆེ་དང་ལྷན་རྒྱས་གསོལ་སྟོན་གནང་། དེ་ནས་
རིམ་བཞིན་དུས་འཁོར་དང་། བདེ་མཆོག ཕག་མོ། མགོན་པོ་སོགས་ཀྱི་སྒྲུབ་མཆོད་རྣམས་
517



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཀྱི་ཚོགས་དབུར་ཕེབས། བླ་སྤྲུལ་དགེ་འདུན་ཡོངས་ལ་གཏེར་ཁ་དུ་མའི་དབང་ལུང་དང་།
ཁྱད་པར་རང་བྱུང་རྡོ་རྗེའི་བརྟག་གཉིས་ཀྱི་འགྲེལ་པ། ཕྱག་ཆེན་ལྷན་ཅིག་སྐྱེས་སྦྱོར། སེང་
ལམ་བླ་སྒྲུབ། མགོན་པོ་ཕྱག་བཞི་པའི་སྒྲུབ་སྐོར་སོགས་ཀྱི་སྨིན་གྲོལ་རྒྱབ་རྟེན་དང་བཅས་
པའི་སྒོ་མོ་ཕྱེ་བར་མཛད། དེ་རྗེས་བཙན་རྒོད་རི་བཀྲའི་གནས་སུ་ཐེགས་ཏེ། ཕྱོགས་དེའི་
སེར་སྐྱ་མཆོག་དམན་སྐྱེ་བོའི་ཚོགས་མ་ལུས་པ་ལ་གང་འདུལ་ཆོས་ཀྱི་དགའ་སྟོན་གྱིས་
ཡོངས་སུ་ཚིམ་པར་མཛད་ཅིང་། ལྷག་པར་གནས་དེའི་དབུ་རྩེར་བཀའ་བརྒྱད་དང་མཁའ་
འགྲོ་སྙིང་ཐིག་རྣམས་ཀྱི་ཚོགས་བརྒྱ་གསུངས་སྐབས་འཇའ་འོད་ཀྱི་དབུས་སུ་ཆོས་སྐུ་ཀུན་ཏུ་
བཟང་པོ་ལ་རྫོགས་ཆེན་བརྒྱུད་པས་བསྐོར་བ། གཡས་སུ་ཤཱཀྱ་ཐུབ་པ་ལ་གཉིས་མེད་དོན་
བརྒྱུད་ཀྱིས་བསྐོར་བ། གཡོན་དུ་རྡོ་རྗེ་འཆང་ལ་ཕྱག་ཆེན་བརྒྱུད་པས་བསྐོར་བ་བཅས་ཞལ་
གཟིགས། འབྲུག་གྲགས་པ་དང་། མེ་ཏོག་གི་ཆར་བབས་པ་སོགས་ངོ་མཚར་དུ་མ་བྱུང་། དེ་
ལྟར་མདོ་ཁམས་ཕྱོགས་སུ་ལོ་ལྔ་ཙམ་གྱི་རིང་ཕྱོགས་དང་རིས་སུ་མ་མཆིས་པའི་བསྟན་
འགྲོའི་དོན་རླབས་པོ་ཆེ་བསྐྱངས་ཏེ། རིམ་གྱིས་དབུས་ཕྱོགས་སུ་རྗེ་ཉིད་ཀྱི་གདན་སར་
ཕེབས། དེར་རྒྱུན་རིང་མ་བཞུགས་པར་ལྷ་ལྡན་དུ་འཕགས་མཆོག་ཕྱག་ན་པདྨོ་སྐྱབས་
མགོན་༧རྒྱལ་དབང་ཐམས་ཅད་མཁྱེན་གཟིགས་ཚུལ་ཁྲིམས་རྒྱ་མཚོའི་ཡང་སྲིད་མཆོག་
སྤྲུལ་རིན་པོ་ཆེའི་ཟླ་ཞལ་གསར་དུ་བཞད་པའི་མདུན་དུ་འབྱོར་ཕྱག་ཏུ་ཕེབས་པ་དང་ཆབས་
ཅིག་ལྷ་སར་ཇོ་ཤཱཀ་རྣམ་གསུམ་གྱིས་གཙོས་རྟེན་རྣམས་ལ་གསེར་ཆབ་རྒྱས་པ་གསོལ་ཞིང༌།
ཀུན་བཟང་མཆོད་སྤྲིན་རྒྱ་མཚོས་ཉེ་བར་མཆོད་དེ་ཐུགས་སྨོན་བདེན་ཚིག་སོགས་མཛད།
སྐབས་དེར་མགུལ་ཆམ་ལྟ་བུ་ཞིག་བཞེས་ཚུལ་གྱིས་བཀའ་ལས་གདུལ་བྱའི་དོན་རེ་ཞིག་
རྫོགས་པ་ཡིན་གསུངས་ཏེ་དགུང་གྲངས་ལྔ་བཅུ་རྩ་དྲུག རབ་བྱུང་བཅུ་བཞི་པའི་ལྕགས་
518



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
གླང་། ཕྱི་ལོ་༡༨༤༡ ལོར་གཟུགས་སྐུའི་བཀོད་པ་ཆོས་དབྱིངས་སུ་བསྡུ་བའི་ཚུལ་བསྟན་
ཏོ། །ཐུགས་དམ་དུ་ཞག་གསུམ་བཞུགས་ཤིང་། དེའི་ཚེ་ནམ་མཁའ་གཡའ་དག་ཅིང་འཇའ་
ཟུག་པ་སོགས་ཁྱད་པར་འཕགས་པའི་ངོ་མཚར་གྱིས་སྐྱེ་བོ་མཐའ་དག་མི་ཕྱེད་པའི་དད་པའི་
གནས་སུ་བཀོད་པར་མཛད་དོ། །
དེ་ཡང་ཀརྨ་པ་ཐེག་མཆོག་རྡོ་རྗེ་དང་། འབྲུག་ཆེན་འཇིགས་མེད་མི་འགྱུར་དབང་
གི་རྒྱལ་པོ། ཆབ་མདོ་ལྕགས་ར་སྤྲུལ་སྐུ་བློ་བཟང་ཆོས་ཀྱི་བསྟན་འཛིན་སོགས་ས་དགེ་
བཀའ་རྙིང་གི་བསྟན་པ་འཛིན་པའི་སྐྱེས་ཆེན་དུ་མ་ཞིག་རྗེ་འདི་ཉིད་ཀྱི་ཞལ་སློབ་ཏུ་བྱོན་པ་
ལས། སྐབས་འདིར་༧རྒྱལ་དབང་ཀརྨ་པ་བཅུ་བཞི་ཐེག་མཆོག་རྡོ་རྗེ་ནི། རྗེ་བཙུན་བདུད་
འདུལ་རྡོ་རྗེས།
སྟག་ཚང་ངོ་མཚར་ཡིད་དུ་ལྷུང་། །
སེང་གེ་དཀར་མོའི་འཛུམས་མདངས་སྟོན། །
ཐབས་ཤེས་ལེགས་ཚོགས་ཆོས་དཔལ་ལྡན། །
རྨི་ལམ་སྒྱུ་མའི་སྤྲུལ་པ་ནི། །
ཨ་ཏི་ཁྱབ་བརྡལ་ཀློང་ཡངས་པོར། །
རང་སྣང་མེ་ལོང་གཙང་མར་འཆར། །
ཐེག་མཆོག་རྡོ་རྗེ་ཞེས་བྱར་འབོད། །
ཅེས་སོགས་ལུང་བསྟན་པ་བཞིན། མདོ་ཁམས་ཟལ་མོ་སྒང་ཟླ་ཞང་ཡིད་ལྷུང་བཀྲིས་མཐོང་
སྨོན་ཞེས་པའི་ས་ཆར་ཡབ་མགོན་པོ་ལྷ་དར་དང་། ཡུམ་བསོད་ནམས་ལྷ་མོ་གཉིས་ཀྱི་སྲས་
519



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སུ་རབ་བྱུང་བཅུ་གསུམ་པའི་མེ་སྦྲུལ། ཕྱི་ལོ་༡༧༩༧ ལོར་གདུལ་བྱའི་བསོད་ནམས་ཀྱི་ཞིང་
དུ་མཚན་དཔེའི་མེ་ཏོག་གསར་དུ་བཞད། དེའི་གོང་དུ་ཡུམ་གྱི་རྨི་ལམ་དུ་མཚུར་ཕུ་ཡིན་
འདུག་ཟེར་བའི་གཙུག་ལག་ཁང་ཞིག་ཏུ་རྗེ་བཙུན་བདུད་འདུལ་རྡོ་རྗེ་ཞྭ་ནག་གསོལ་ཞིང་
གསེར་ཁྲིར་བཞུགས་པ་མཇལ་བས་ཕྱག་འཚལ། བྱིན་རླབས་ཞུས་པས་དགྱེས་བཞིན་བྱིན་
རླབས་གནང་། མན་འཁོར་ཞིག་དང་མཆོད་ཞལ་ཤིང་འབྲས་ཀྱིས་བཀང་བ་ཞིག་སྩལ་བའི་
སྣང་བ་དང་གཉིད་སད་སྐབས་དགའ་བ་དཔག་མེད་སྐྱེས། གཞན་ཡང་སྐུ་པང་དུ་ཉི་མ་
གསུམ་ཤར་བ་དང་། ཁང་ཐོག་ནས་དུང་དཀར་བཅུ་བཞི་དུས་གཅིག་ཏུ་འབུད་པ་དང་།
མངོན་སུམ་དུའང་ཟླ་བ་བཅུ་གཉིས་པའི་ནང་ས་ཆ་འདོམ་གང་གྲུ་བཞི་ཙམ་ལ་མེ་ཏོག་སྣ་
ཚོགས་བཀྲ་བ་དང་། ནམ་མཁར་འཇའ་འོད་ཀྱིས་ཁེངས་པ་སོགས་ངོ་མཚར་གྱི་ལྟས་དུ་མ་
དང་བཅས་ཏེ་བལྟམས་མ་ཐག་སྐུ་དྲང་པོར་བསྲངས་ཤིང་སྤྱན་ལྟ་སྟངས་ཀྱི་ངང་ནས་
དབྱངས་གསལ་གསུངས། དེའི་ཚེ་ན་མི་དང་མི་མིན་ཀུན་གྱིས་དཔལ་ཀརྨ་པའི་མཆོག་སྤྲུལ་
བྱོན་ནོ་ཞེས་ཕྱོགས་མེད་དུ་བསྒྲགས། འབྲུག་ཆེན་ཆོས་ཀྱི་སྣང་བས་ཆོས་རྗེ་གོང་མའི་ལུང་
བསྟན་དང་མཐུན་པས་ངེས་པ་རྙེད་ནས་གྲུབ་ཆེན་པཀྴི་དང་གོང་མའི་ལུང་ལྟར། དཔལ་ལྡན་
རིགས་ཀུན་ལྷུན་གྲུབ་ཐེག་པ་མཆོག་གི་རྡོ་རྗེ་ངེས་དོན་བསྟན་པའི་ཉི་མ་ཕྱོགས་ལས་རྣམ་
རྒྱལ་ཀུན་ཏུ་དགའ་བ་རྒྱས་པའི་སྡེ་ཞེས་པའི་མཚན་གསོལ། བྱམས་མགོན་ཏཱ་ཡི་སི་ཏུ་པདྨ་
ཉིན་བྱེད་དབང་པོ་ལས་རབ་བྱུང་དང་དགེ་ཚུལ་གྱི་སྡོམ་པ་དང་། གསང་སྔགས་གསར་རྙིང་
གི་སྨིན་གྲོལ་དཔག་ཏུ་མེད་པ་གསན་བསམ་མཛད། བོད་ཆེན་ཕྱོགས་ཀྱི་སྐྱེ་འགྲོ་ཐམས་ཅད་
འབྲེལ་ཚད་དོན་ལྡན་དུ་མཛད་དེ་རིམ་པར་འོག་མིན་མཚུར་ཕུར་ཕྱག་ཕེབས་ཏེ་གསན་
བསམ་སྒོམ་སྒྲུབ་ལ་ཆུ་བོའི་རྒྱུན་བཞིན་དུ་གཞོལ་ཅིང་། ལྷག་པར་འབྲུག་ཆེན་ཐམས་ཅད་
520



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
མཁྱེན་པ་ཆོས་ཀྱི་སྣང་བས་མཁན་པོ་དང་། བྱམས་མགོན་ཏཱ་ཡི་སི་ཏུ་པདྨ་ཉིན་བྱེད་དབང་
པོས་ལས་སློབ་མཛད་དེ་བསྙེན་པར་རྫོགས་པའི་དགེ་སློང་གི་དངོས་པོ་ཚུལ་བཞིན་དུ་
བཞེས། ལྟུང་བ་ཕྲ་མོས་ཀྱང་མ་གོས་པར་ཚུལ་ཁྲིམས་རིན་པོ་ཆེ་སྤྱན་གྱི་འབྲས་བུ་བཞིན་དུ་
སྲུང་ཞིང་། བསྒྲུབ་བྱ་སྟོང་ཕྲག་དུ་མར་དགེ་ཚུལ་སློང་གི་སྡོམ་པ་གནང་བ་སོགས་ཀྱིས་ཐུབ་
དབང་གཉིས་པའི་ཕྲིན་ལས་བདག་གིར་བཞེས། གཞན་ཡང་དཔའ་བོ་གཙུག་ལག་ཆོས་
རྒྱལ་སོགས་མཁས་ཤིང་གྲུབ་པ་བརྙེས་པའི་ཡོངས་འཛིན་དུ་མ་ལས་རྒྱ་བོད་ཀྱི་ཡིག་རིགས་
དང༌། ལྷ་སྐུ་བྲིས་འབུར་བླུགས་ཚེམ་སོགས་བཟོ་རིགས་དང་། སྐར་ནག་རྩིས་ཀྱི་རིགས་
དང༌། ཀ་ཙན་དབྱངས་གསུམ་སོགས་སྒྲ་རིགས་དང་། སྙན་ངག མངོན་བརྗོད། སྡེབ་སྦྱོར།
གསོ་བ་རིག་པ་སོགས་རིག་གནས་ཆེ་ཆུང་ཐམས་ཅད་ལ་མཁྱེན་རྩལ་ཕྱོགས་མེད་དུ་རྒྱས་
ཤིང་། ཁྱད་པར་ནང་དོན་རིག་པ་སྡེ་སྣོད་གསུམ་ལ་འཆད་རྩོམ་དང་། གསང་སྔགས་གསར་
རྙིང་གི་སྨིན་གྲོལ་རྒྱབ་བརྟེན་དང་བཅས་པའི་ཆོས་བཀའ་སྤྱི་དང་། བྱེ་བྲག་ཟབ་ལམ་ནཱ་རོ་
ཆོས་དྲུག་དང་གྲོལ་ལམ་ཕྱག་རྒྱ་ཆེན་པོ། དཔལ་དུས་ཀྱི་འཁོར་ལོའི་བསྐྱེད་པའི་རིམ་པ་དང་
རྫོགས་རིམ་སྦྱོར་བ་ཡན་ལག་དྲུག་གི་རྣལ་འབྱོར་གྱིས་ཟུང་འཇུག་རྡོ་རྗེ་འཆང་གི་གོ་འཕང་
མངོན་དུ་མཛད། ཕྱི་རབས་གདུལ་བྱའི་བཙས་སུ་རྟེན་གསུམ་དཔག་ཏུ་མེད་པ་གསར་
བཞེངས་དང་། ཁྱད་པར་དུའང་རས་བྲིས། ལུགས་མ། གོས་སྐུ་སོགས་བཟོ་བ་གཞན་གྱིས་
བྱས་པ་མ་འདྲེས་པར་རྒྱལ་བའི་དབང་པོ་ཉིད་ཁོ་ནས་ཕྱག་བསྟར་མཛད་པ་མིག་གི་བདུད་
རྩི་ལྟ་བུ་དུ་མ་དང་། ཕྱི་ལོ་༡༨༣༢ རབ་བྱུང་བཅུ་བཞི་པའི་ཆུ་ཕོ་འབྲུག་གི་ལོ། ས་ག་ཟླ་བའི་
དུས་ཆེན་ལ་ཚེས་བཅུ་གསང་འདུས་དང་། རྡོ་རྗེ་ཕུར་པའི་སྒྲུབ་ཆེན་གར་འཆམས་ཆེན་མོ་
རིམ་བཞིན་གསར་འཛུགས་མཛད་པ་དང༌། རྒྱ་བོད་ཧོར་སོགས་ཡུལ་དང་སྐད་རིགས་ཐ་
521



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དད་པའི་ཆེ་རྒུ་དྲེགས་པ་ཅན་རྣམས་ཀྱང་ཞལ་མཇལ་བ་ཙམ་གྱིས་དབང་མེད་དུ་དད་ནས་
ཞབས་པད་སྤྱི་བོར་ལེན་ཅིང་ཅི་བསྒོ་བའི་བཀའ་རྣམས་སྒྲུབ་པ་དང༌། གདུལ་བྱའི་རྒྱུད་ཚོད་
ཁམས་དབང་དང་མཐུན་པའི་ཆོས་དང་ཟང་ཟིང་གི་སྦྱིན་པ་སོགས་བསྡུ་བ་རྣམ་བཞིས་
འབྲེལ་ཚད་དོན་ལྡན་དུ་མཛད་པ་དང་། ནག་ཅན་གྱི་བཙོན་པ་དང་། རི་དྭགས་གཡུང་བདག་
རྣམས་ཀྱི་སྲོག་གི་འཇིགས་པ་སྐྱབས་པའང་སྨོས་ཀྱིས་མི་ལངས། སྣང་སེམས་གཉིས་མེད་
ཀྱི་དགོངས་པ་མངོན་དུ་གྱུར་པས་གྲུབ་པའི་སྒྱུ་འཕྲུལ་སྣ་ཚོགས་བསྟན་པའང་བརྗོད་ཀྱིས་མི་
ལངས་ཏེ། དུས་གཅིག་ལ་ཡུལ་ཐ་དད་དུ་སྐུའི་བཀོད་པ་སྣ་ཚོགས་བསྟན་པ་དང་། རྡོ་བར་
ཞབས་རྗེས་མཛད་པ་དང་། ལྷ་སྲིན་གདུག་པ་ཅན་བྲན་དུ་བཀོལ་བ་སོགས་ངོ་མཚར་གྱི་
རྣམ་ཐར་དཔག་ཏུ་མེད་པ་མངའོ། །དེ་ལྟར་བསྟན་འགྲོའི་མཛད་པ་མཐར་ཕྱིན་ཏེ་དགུང་
གྲངས་དོན་གཅིག་པ། རབ་བྱུང་བཅོ་ལྔ་པའི་ས་ཕོ་འབྲུག ཕྱི་ལོ་༡༨༦༨ ལོར་ངོ་མཚར་གྱི་ཆོ་
འཕྲུལ་མཐའ་ཡས་པ་དང་བཅས་ཏེ་གཟུགས་སྐུ་ཆོས་དབྱིངས་སུ་གཤེགས་པའི་ཚུལ་
བསྟན་ཏོ། །
རྗེ་དེ་ཉིད་ལ་མཁས་པ་དང་གྲུབ་པའི་སློབ་ཚོགས་མང་དུ་བྱོན་པ་ལས་གཙོ་བོར་
སྙིང་པོའི་བསྟན་པ་གཏད་ཅིང་མཆོག་གི་སྤྲུལ་པའི་སྐུ་ཕྱི་མའི་ཡོངས་སུ་འཛིན་པ་ཆེན་པོར་
བྱིན་གྱིས་རླབས་པ་སྐྱབས་མགོན་འབྲུག་ཆེན་འཇིགས་མེད་མི་འགྱུར་དབང་རྒྱལདང་།
མཁས་པ་དང་གྲུབ་པའི་རྣམ་ཐར་འཛམ་གླིང་ཙམ་ན་འགྲན་པར་དཀའ་བ་འཇམ་མགོན་བློ་
གྲོས་མཐའ་ཡས། རིག་པ་འཛིན་པའི་སྐྱེས་བུ་ཆེན་པོ་མཆོག་གྱུར་གླིང་པ། དཔལ་ལྡན་
དཔའ་བོ་གཙུག་ལག་ཉིན་བྱེད་དབང་པོ། བྱམས་མགོན་སི་ཏུ་རིན་པོ་ཆེ་པདྨ་ཀུན་བཟང་།
རྒྱལ་ཚབ་ཡེ་ཤེས་བཟང་པོ། རྗེ་དབོན་ཆོས་དབང་སྤྲུལ་སྐུ་དང་། དོན་གྲུབ་སྤྲུལ་སྐུ་རིན་པོ་
522



ནམ
རྒྱུ
༣
དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཆེ་སྐུ་མཆེད། ཟླ་སྤྲུལ་ངེས་དོན་བསྟན་པ་རབ་རྒྱས། ཆགས་མེད་སྤྲུལ་སྐུ་གསང་སྔགས་
བསྟན་འཛིན་སོགས་བཀའ་བརྒྱུད་ཀྱི་སྐྱེས་ཆེན་ཕལ་མོ་ཆེ་དང༌། ཐམས་ཅད་མཁྱེན་པ་
འཇམ་དབྱངས་མཁྱེན་བརྩེ་དབང་པོ་དང༌། མཁས་པའི་དབང་པོ་ཀླུ་འབུམ་དགེ་བཤེས་
སོགས་གྲུབ་མཐའ་གཞན་གྱི་མཁས་གྲུབ་ཀྱི་སྐྱེས་བུའང་མང་དུ་མཆིས་སོ། །འདིར་དུས་ཀྱི་
འཁོར་ལོའི་དབང་གི་བརྒྱུད་རིམ་དུ་འཇམ་མགོན་བློ་གྲོས་མཐའ་ཡས་ཀྱིས་༧རྒྱལ་དབང་
ཐེག་མཆོག་རྡོ་རྗེ་ལས་གསན་པ་དང་། ཡང་ཀརྨ་འོད་གསལ་འགྱུར་མེད་ལས་ཀྱང་གསན་
པར་གསུངས་ཏེ། དེ་ནི་མཆོག་སྤྲུལ་ཀརྨ་རཏྣའི་ཞལ་སློབ་གཙོ་བོ་ཡིན་ཞིང༌། དེ་ཡང་ཀརྨ་
འོད་གསལ་འགྱུར་མེད་ཉིད་ཐོག་མར་དཔལ་སྤུངས་ཐུབ་བསྟན་ཆོས་འཁོར་གླིང་གི་རྒྱུག་གྲྭ་
དཀྱུས་མ་ཞིག་ཡིན་སྐབས། དབོན་སྤྲུལ་མང་ཐོས་ཀརྨ་རཏྣ་མཆོག་གིས་དབང་ཁྲིད་གནང་
བའི་ཚེ། དེ་ཉིད་ཆེད་གཉེར་གྱིས་དབང་གྲར་བཞག་སྟེ་དབང་ལུང་ཁྲིད་གསུམ་ཡོངས་
རྫོགས་དགྱེས་བཞིན་དུ་བདག་པོ་སྤོས་བསྒྱུར་གྱི་ཚུལ་དུ་གནང་བས་ཐུགས་དགོངས་གཏད་
སོ་ཡིན་པར་ཀུན་གྱིས་ཤེས། དེ་ལྟར་མདོ་སྔགས་ཀྱི་ཆོས་ཚུལ་མཐའ་དག་གསན་བསམ་
མཐར་ཕྱིན་པའི་རྗེས། སྒྲུབ་ཁང་དུ་ལོ་གསུམ་ཕྱོགས་གསུམ་གྱི་སྒྲུབ་པར་གཞོལ་ཏེ་ཉམས་
རྟོགས་ཕུལ་དུ་ཕྱིན་པའི་བདག་ཉིད་དུ་གྱུར། དེ་རྗེས་བྱམས་མགོན་ཏཱ་ཡི་སི་ཏུ་པདྨ་ཉིན་བྱེད་
དབང་པོ་མཆོག་གི་བཀའ་ནན་ལ་བརྟེན་རྡོ་སྨད་ཕྱོགས་སུ་བླ་ཚབ་ལ་ཕེབས་ཏེ་བསྟན་
འགྲོར་སྨན་པའི་སྒོ་མཐའ་དག་ནས་ཕྲིན་ལས་རྨད་པོ་ཆེ་བསྐྱངས། ཁྱད་པར་དུའང་རྗེ་བླ་མ་
འདི་ཉིད་ཀྱིས། ཝ་ཤུལ་དྲག་མགོན་བླ་མ་ཡེ་ཤེས་ཕུན་ཚོགས་སམ་མཚན་གཞན་གྲུབ་དབང་
བདེ་བའི་རྡོ་རྗེ་ཞེས་པ་དཔོན་སློབ་དང་། འཛམ་ཐང་ཕྱོགས་ནས་གཙང་པ་དགེ་སློང་ངག་
དབང་ཆོས་འཕེལ། གྲུབ་དབང་ཀླུ་སྒྲུབ་རྒྱ་མཚོ། ཐུགས་སྲས་ངག་དབང་ནོར་བཟང་སོགས་
523



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དཔོན་སློབ་ཆེས་མང་པོ་ཞིག་ལ་རྗེ་བཙུན་ཐམས་ཅད་མཁྱེན་པ་ཏཱ་ར་ནཱ་ཐའི་བཀའ་འབུམ་
ཡོངས་སུ་རྫོགས་པའི་དབང་ལུང་ཁྲིད་གསུམ་མཐའ་དག་བུམ་པ་གང་བྱོའི་ཚུལ་དུ་སྩལ་བ་
སོགས་ཀྱིས་ངེས་དོན་སྒྲུབ་བརྒྱུད་ཀྱི་བསྟན་པ་རིན་པོ་ཆེ་ཕྱོགས་ཀུན་ཏུ་གསལ་བར་མཛད་
པའི་སྒྲོན་མེ་ཉིད་དུ་གྱུར་ཏོ། །
དེ་ལྟར་བླ་མ་བརྒྱུད་པའི་རིམ་པ་ཐ་དད་པ་ཇི་སྙེད་ཅིག་མཆིས་པ་དེ་དག་ཐམས་
ཅད་འཇམ་མགོན་བློ་གྲོས་མཐའ་ཡས་ལ་འདུས་པ་ཡིན་ཏེ། དེ་ཡང་ཐུབ་པའི་བསྟན་པ་ལ་
སྟོན་པ་གཉིས་པའི་ཕྲིན་ལས་རྒྱ་མཚོའི་གོས་ཅན་ཀུན་ཏུ་ཁྱབ་ཅིང་། ཟབ་རྒྱས་མཛོད་ཆེན་
རྣམ་ལྔའི་ཤིང་རྟ་ཆེན་པོ། རྒྱལ་བསྟན་རིས་སུ་མ་ཆད་པའི་མངའ་བདག གངས་ཅན་ཙམ་ན་
ཆེ་བའི་རྡོ་རྗེ་སློབ་དཔོན་དུ་གྱུར་པ་སྟེ། དེ་ཉིད་རྒྱལ་བ་ཉི་མའི་གཉེན་གྱི་སྤྱན་སྔར་ཐོས་པ་
འཛིན་པའི་མཆོག་ཀུན་དགའ་བོར་གྱུར་ནས་ཆོས་ཀྱི་ཕུང་པོ་མཐའ་དག་ཡོངས་སུ་བཟུང་
ཞིང་མདོ་སྡེའི་སྡེ་སྣོད་རྣམས་ཀྱི་བཀའ་བསྡུ་མཛད། ཨོ་རྒྱན་ཆོས་ཀྱི་རྒྱལ་པོའི་དུས་སུ་ལོ་
ཆེན་བེ་རོ་ཙཱ་ནར་གྱུར་ནས་སློབ་དཔོན་ཉིད་དང་དགོངས་པ་མཉམ་ཞིང་སྡེ་སྣོད་རབ་འབྱམས་
ཀྱི་ཆོས་མཛོད་འཛིན་པར་བསྟན་ལ། གཞན་ཡང་རྒྱལ་པོ་ཨིནྡྲ་བྷུ་ཏི། ཆོས་རྒྱལ་ཟླ་བ་བཟང་
པོ། ཐོན་མི་སཾ་བྷོ་ཊ། ཀླུ་མེས་ཚུལ་ཁྲིམས་ཤེས་རབ། མཁས་གྲུབ་ཁྱུང་པོ་རྣལ་འབྱོར། ཟུར་
ཆེན་ཤཱཀྱ་འབྱུང་གནས། རོང་ཟོམ་ཆོས་ཀྱི་བཟང་པོ། ཀུན་མཁྱེན་ཀློང་ཆེན་རབ་འབྱམས།
གཏེར་ཆེན་རྡོ་རྗེ་གླིང་པ། ཐམས་ཅད་མཁྱེན་པ་ཏཱ་ར་ནཱ་ཐ། རིག་འཛིན་འགྱུར་མེད་རྡོ་རྗེ་
སོགས་འཕགས་བོད་ཀྱི་ལྗོངས་སུ་སྟོན་པ་གཉིས་པའི་ཕྲིན་ལས་ཅན་གྱི་མཁས་གྲུབ་དཔག་
ཏུ་མེད་པའི་སྐུའི་བཀོད་པ་རིམ་དང་ཅིག་ཅར་དུ་བསྟན་པའི་ཚུལ་ནི་མཐའ་ཡས་སོ། །དེ་ཡང་
བཅོམ་ལྡན་འདས་ཀྱི་མདོ་ཏིང་འཛིན་རྒྱལ་པོ་ ལས།
1. ད༽ ༩༩ བ།
524



ཐར།
དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
གང་གི་ལག་ན་ཏིང་འཛིན་མཆོག་ཡོད་པ། །
རྒྱལ་བ་བྱམས་པ་གྲགས་པ་མཐའ་ཡས་བཞིན། །
སེམས་ཅན་རྣམས་ཀྱི་དོན་མང་བྱེད་འགྱུར་ཞེས། །
བློ་གྲོས་མཐའ་ཡས་དེ་ནི་ངས་ལུང་བསྟན། །
ཞེས་དང༌། འཕགས་པ་ལངྐར་གཤེགས་པའི་མདོ་ ལས།
དེ་ཡི་འོག་ཏུ་བྱས་དུས་ལ། །
འདྲེན་པ་བློ་གྲོས་ཞེས་བྱ་བ། །
ཤེས་བྱ་ལྔ་རྣམས་སྟོན་པ་པོ། །
དཔའ་བོ་ཆེན་པོ་འབྱུང་བར་འགྱུར། །
ཞེས་སོགས་མཚན་དང་མཛད་པ་བཅས་ལུང་གིས་གསལ་བར་བསྔགས་པ་དང་། ཨོ་རྒྱན་
ཆོས་ཀྱི་རྒྱལ་པོས་ཀྱང་གཏེར་ཁ་གསར་རྙིང་དུ་མ་ནས་རྡོ་རྗེའི་ལུང་གིས་འཁྲུལ་མེད་གསལ་
བར་བསྔགས་ཏེ། གུ་རུའི་ཞལ་གདམས་སྙིང་བྱང་ཡིད་བཞིན་ནོར་བུ་ལས། བེ་རོའི་སྤྲུལ་པ་
བློ་གྲོས་མིང་། །འཆད་རྩོམ་མཐའ་ཡས་བཀའ་བབ་འབྱུང་། །ཞེས་དང་། རྫོགས་ཆེན་སྡེ་
གསུམ་ལུང་བྱང་ལས། བེ་རོའི་སྤྲུལ་པ་བློ་གྲོས་མིང་། །དེ་ལ་ཡང་དག་འཕྲོད་པར་གྱིས། །
ཞེས་སོགས་ལུང་མཐའ་ཡས་པར་བརྙེས་ཤིང་། བསིལ་ལྡན་ཁ་བའི་ལྗོངས་སུ་བཤད་རྒྱུན་
འདེགས་པའི་ཀ་ཆེན་བཅུ་ཕྲག་དང་། སྒྲུབ་བརྒྱུད་འདྲེན་པའི་ཤིང་རྟ་ཆེན་པོ་བརྒྱད་སོགས་
རྒྱལ་བསྟན་རིས་སུ་མ་ཆད་པ་མཐའ་དག་གི་བཤད་སྒྲུབ་གདམས་པ་རྒྱ་མཚོའི་མངའ་བདག་
ཀརྨ་ངག་དབང་ཡོན་ཏན་རྒྱ་མཚོ་ཕྲིན་ལས་ཀུན་ཁྱབ་དཔལ་བཟང་པོ་ཞེས་སམ། འཇམ་
1. ཅ༽ ༡༨༨ བ།
525



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
མགོན་ཀོང་སྤྲུལ་བློ་གྲོས་མཐའ་ཡས་པའི་སྡེ་ཞེས་མཚན་གྱི་སྙན་པ་དང་ཕྲིན་ལས་ས་སྟེང་
ཀུན་ཏུ་ཁྱབ་པར་གྱུར་པ་གང་ཉིད། མདོ་ཁམས་འབྲི་ཟླ་ཟལ་མོ་སྒང་གནས་མཆོག་པདྨ་ལྷ་
རྩེའི་མདུན་དུ་ཡབ་གྲུབ་པའི་དབང་ཕྱུག་ཁྱུང་པོ་བླ་མ་བསྟན་འཛིན་གཡུང་གྲུང་དང་། ཡུམ་
རང་བཞིན་གྱི་རྣལ་འབྱོར་མ་བཀྲིས་མཚོ་བྱ་བ་གཉིས་ཀྱི་སྲས་སུ་རབ་བྱུང་བཅུ་བཞི་པའི་ཆུ་
མོ་བྱ། ཕྱི་ལོ་༡༨༡༣ ལོར་ཡུམ་ལ་གནོད་པ་མེད་པར་དགེ་མཚན་གྱི་ལྟས་དུ་མ་དང་བཅས་
ཏེ་སྐུ་བལྟམས། བྱིས་པའི་དུས་ནས་ཀྱང་ཐ་མལ་པའི་རྒུད་པ་མཐའ་དག་ལས་འདས་ཤིང་།
འཕགས་ཆེན་སྤྲུལ་པའི་སྐུའི་ངང་ཚུལ་གསལ་བར་བསྟན་ཏེ། དེ་ཡང་དགུང་ལོ་བཞི་བར་
འཇམ་དཀར་གྱི་སྒོམ་བཟླས་མཁྱེན་པའི་ཀློང་ནས་རང་རྡོལ་དུ་གསུངས། གཞོན་ནུའི་རོལ་
རྩེད་ཐམས་ཅད་ཀྱང་དབང་སྒྲུབ་ཆོས་འཆད་སྒོམ་བཟླས་སོགས་ཀྱི་ཚུལ་བཟང་ཁོ་ནར་
བསྟན། དགུང་ལོ་ལྔ་ནས་ཡི་གེའི་ཕྱི་མོ་སོགས་གསན་བསམ་བརྡ་བསྟན་ཙམ་གྱིས་ཐུགས་
སུ་ཆུབ། ཨོ་རྒྱན་རིན་པོ་ཆེར་མི་ཕྱེད་པའི་ཐུགས་འདུན་རྩོལ་མེད་དུ་འཁྲུངས། དངོས་
ཉམས་མནལ་ལྟས་དག་པའི་སྣང་བ་འབའ་ཞིག་དང་། རྨི་ལམ་འཕོ་བ་སོགས་ཟབ་ལམ་
རྣམས་སྦྱང་རྩོལ་ལ་མ་ལྟོས་པར་སྐྱེས་ཐོབ་ཀྱི་ནུས་པས་ལེགས་པར་འབྱོངས། དགུང་ལོ་
བཅུ་སྐོར་ནས་སྔོན་སྦྱངས་ཀྱི་བག་ཆགས་སད་པའི་མཐུས་དམ་པའི་ཆོས་ལ་འཇུག་པའི་
ཐུགས་དམ་བརྟན་ཅིང་སངས་རྒྱས་ཀྱི་སྐུ་རི་མོར་འབྲི་བའང་རང་སྟོབས་ཀྱིས་ནུས། གསོ་
རིག་སོགས་རིག་པའི་གནས་མཐའ་དག་གཟིགས་པ་ཙམ་གྱིས་མཁྱེན། ཐུགས་རྒྱུད་དྲང་
ཞིང་འཇམ། དམ་བཅས་པ་ལས་ནམ་ཡང་མི་འདའ་ཞིང་མཁྱེན་རྩལ་ཕྱོགས་མེད་དུ་རྒྱས་པ་
སོགས་སྐྱེས་བུ་དམ་པའི་ཡོན་ཏན་སྐྱེ་བོ་ཐམས་ཅད་ཀྱི་སྤྱོད་ཡུལ་དུ་གསལ་བར་བསྟན།
གནས་ལྔ་རིག་པའི་ཉི་མ་ཟེ་ཆེན་མ་ཧཱ་པཎྜི་ཏ་འགྱུར་མེད་མཐུ་སྟོབས་རྣམ་རྒྱལ་གྱིས་གཙོས་
526



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
མཁས་པའི་རྣམ་དཔྱོད་དང་གྲུབ་པའི་ཉམས་རྟོགས་ཀྱི་རྩེ་མོར་སོན་པའི་སྐྱེས་ཆེན་དུ་མ་རིམ་
བཞིན་བསྟེན་ཏེ་ཐུན་མོང་རིག་པའི་གནས་རྣམས་དང་། ཐུན་མིན་དབུ་ཕར་འདུལ་མཛོད་ཀྱི་
གཞུང་འགྲེལ་ཆེན་པོ་རྣམས་ལ་དཔྱིས་ཕྱིན་པའི་སྦྱངས་རྩོལ་དང་། གསར་རྙིང་རྒྱུད་སྡེ་རབ་
འབྱམས་ཀྱི་སྨིན་གྲོལ་རྒྱབ་རྟེན་དང་བཅས་པའི་ཆོས་ཀྱི་བདུད་རྩི་བར་མེད་དུ་གསོལ་ནས་
མཁས་པའི་ཚུལ་དང་། རིམ་པ་གཉིས་ཀྱི་གྲུབ་པའི་མངོན་རྟགས་ཀྱང་སྒྲ་ཇི་བཞིན་པར་
བདག་གིར་མཛད། ཁྱད་པར་དོན་བརྒྱུད་ཀྱི་བསྟན་པ་ལ་གཞན་དྲིང་མི་འཇོག་པའི་ཐུགས་
བསྐྱེད་དུས་སུ་སད་པ་ན། མདོ་ཁམས་བཀའ་བརྒྱུད་ཀྱི་གདན་ས་ཆེན་པོ་དཔལ་སྤུངས་ཡིད་
དགའ་ཆོས་འཛིན་དུ་བྱམས་མགོན་ཏཱ་ཡི་སི་ཏུ་པདྨ་ཉིན་བྱེད་དབང་པོ་རིགས་ཀྱི་བདག་པོར་
མཆོད་དེ། ཡབ་སྲས་ཐུགས་ཡིད་གཅིག་ཏུ་འདྲེས་ཤིང་། སོ་ཐར་བྱང་སེམས་རིག་འཛིན་གྱི་
བསླབ་པ་རྣམས་ཕ་ནོར་བུ་ལ་ཕོག་པ་བཞིན་དུ་སྩལ་བ་རྣམས་བདག་གིར་བཞེས། ལྷག་
པར་གནས་ལུགས་ལྷན་ཅིག་སྐྱེས་པའི་ཡེ་ཤེས་རྡོ་རྗེའི་བྱིན་རླབས་འཕོ་བའི་དོན་བརྒྱུད་ཀྱི་
དབང་བསྐུར་བརྙེས། དེ་བཞིན་དུ་མཐོན་མཐིང་མི་བསྐྱོད་པའི་ཅོད་པན་གཙུག་ན་ཟླ་བ་
༧རྒྱལ་དབང་ཀརྨ་པ་ཐེག་པ་མཆོག་གི་རྡོ་རྗེའི་ཞལ་སྔ་ནས་ཀྱང་རྒྱལ་བསྟན་ཡོངས་ཀྱི་སྙིང་
པོའི་མཐར་ཐུག་ཟབ་མོ་དབུ་མ་ཆེན་པོ་དང་། ངེས་དོན་ཕྱག་རྒྱ་ཆེན་པོ། བློ་འདས་རྫོགས་པ་
ཆེན་པོའི་གདམས་ངག་གི་བཅུད་མ་ལུས་པ་གསན་བསམ་ཉམས་བཞེས་ཚུལ་བཞིན་དུ་
མཛད་པས་བདེ་ཆེན་ལྷན་ཅིག་སྐྱེས་པ་ཆོས་ཀྱི་སྐུའི་རང་ཞལ་མངོན་དུ་གྱུར་ཏེ། སྙིང་པོ་དོན་
གྱི་བརྒྱུད་པའི་རྒྱལ་ཐབས་ལ་མངའ་བརྙེས་པས་དོན་བརྒྱུད་ཀྱི་བསྟན་པ་ཕྱག་ཏུ་གཏད།
ཕྱིས་སུ་བླ་མ་དགེ་བའི་བཤེས་གཉེན་བསྟེན་པ་རྣམས་ཀྱི་གཙོ་བོ་ནི། རིས་མེད་མཁས་གྲུབ་
རྒྱ་མཚོའི་གཙུག་གི་ནོར་བུ་ཐམས་ཅད་མཁྱེན་པ་འཇིགས་བྲལ་གྱི་སློབ་དཔོན་འཇམ་དབྱངས་
527



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
མཁྱེན་བརྩེའི་དབང་པོ་ཀུན་དགའ་བསྟན་པའི་རྒྱལ་མཚན་དཔལ་བཟང་པོ་ཉིད་ཡིན་ཏེ།
མདོ་སྔགས་བཀའ་གཏེར་གསར་རྙིང་གི་དབང་ལུང་ཁྲིད་དང་བཤད་བཀའ་ཕྱག་ལེན་ཚུན་
ཆད་མཐའ་ཡས་པ་གསན་པས་གསན་རྒྱ་ཆེ་བ་ལ་སུས་ཀྱང་མི་མཚོན་པ་འདི་འབྱུང་བའི་
གཞིར་གྱུར། ཞལ་ནས། ཁོ་བོ་སྔ་ཕན་རིས་མེད་ཀྱི་བསྟན་པ་ལ་སྤྱིར་མི་གུས་པ་ག་ལ་ཡོད་
ཀྱང་། ཐམས་ཅད་འགལ་མེད་དུ་ཁྱེར་བའི་དག་སྣང་གི་མིག་ཡངས་རྒྱུ་མེད་པ་ལ། ཕྱིས་སུ་
མཁྱེན་བརྩེ་རིན་པོ་ཆེ་དང་མཇལ་ནས་བཟུང་ཐུབ་བསྟན་ཡིན་ནོ་ཅོག་འགལ་མེད་གྲུ་བཞི་
ལམ་གྱིས་ཁྱེར་ཆོག་པའི་ངེས་ཤེས་ཀྱི་སྒོ་རང་སར་གྲོལ། ཆོས་རྒྱུས་ཀྱང་ནམ་ལངས་པ་
བཞིན་དུ་སོང་ཞེས་ཡང་ཡང་གསུངས་པ་དང་། ཐུན་མོང་མིན་པ་ངོ་མཚར་གསང་བ་ཆེན་པོ་
ཟབ་གཏེར་གྱི་སྨོན་ལམ་དུས་སུ་སད་པའི་བདག་པོའི་རྐྱེན་དང་། དངོས་བརྒྱུད་ནས་རྟེན་
འབྲེལ་ཟབ་མོ་ལེགས་ཕྱོགས་སུ་བསྒྲིག་པའི་མཐུན་རྐྱེན་ཁྱད་པར་མཛད་པ་དང་། མཛོད་
ཆེན་པོ་རྣམས་ཀྱི་བཀའ་བབས་སུ་ལུང་བསྟན་ཅིང་ཐོག་མའི་ལམ་སྲོལ་འདྲེན་པར་མཛད་པ་
སོགས་མཐའ་ཡས་ལ། འཇམ་མགོན་བླ་མ་འདིས་རྗེ་མཁྱེན་བརྩེ་དབང་པོ་ཉིད་ལའང་དེ་
མཚུངས་གསར་རྙིང་གཏེར་གསུམ་གྱི་གདམས་པ་རྒྱ་མཚོའི་ཆོས་ཀྱི་བདུད་རྩི་མཐའ་ཡས་པ་
སྟོབས་པ་དང༌། སྐུའི་བར་ཆད་སེལ་བའི་ཕྲིན་ལས་ཐུན་མོང་མ་ཡིན་པ་སྤེལ་བས་མཚོན་
མདོར་ན་སྐུའི་སྐྱེ་བ་བརྒྱུད་མར་འབྲལ་བ་མེད་པར་གཅིག་གྲོགས་གཅིག་ཏུ་གྱུར་པའི་ཐུགས་
བསྐྱེད་སྨོན་ལམ་ཐུན་མོང་མིན་པའི་རྒྱུ་རྐྱེན་ཉི་དང་པདྨའི་མཛའ་གཅུགས་བཞིན་ཕན་ཚུན་
གཉིས་ཀ་བླ་མ་སློབ་མ་གཉིས་ལྡན་གྱི་ཐུ་བོའི་ཚུལ་དུ་བཞུགས་ཏེ། རྗེ་མཁྱེན་བརྩེའི་དབང་
པོའི་ཞལ་སྔ་ནས་ཀྱང་། རྒྱལ་བས་ལུང་བསྟན་བརྙེས་པ་འཛམ་གླིང་ཆོས་ཀྱི་ཤིང་རྟ་ཆེན་པོ་
འཇམ་མགོན་བླ་མ་རྡོ་རྗེ་འཆང་ཞེས་པའི་ཚིག་གི་སྦྱོར་བ་སྔོན་དུ་འགྲོ་བས་ཆེ་བའི་ཡོན་ཏན་
528



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ལ་སྙན་འགྱུར་དོན་གྱིས་བརྗིད་པའི་བསྔགས་བརྗོད་ཀྱི་ཀ་མ་ལ་རབ་ཏུ་གུས་པའི་སྙིམ་པས་
ཕྱོགས་ཀུན་ཏུ་དུས་རྟག་ཏུ་འཐོར་བ་དང་། རྡོ་རྗེའི་སློབ་མའི་ཐ་ཆུང་འཇམ་དབྱངས་མཁྱེན་
བརྩེའི་དབང་པོས་ཞེས་ཞལ་གྱིས་འཆེས་པ་སོགས། མདོར་ན་འཇམ་མགོན་བླ་མ་རྣམ་
གཉིས་ཞེས་དབྱེར་མ་མཆིས་པའི་སྙན་པའི་གྲགས་པ་དཀར་པོས་ནོར་འཛིན་གྱི་ཁྱོན་མ་
ལུས་པར་རླུང་ལྟར་གྲགས་པ་ཉིད་དོན་ལ་ཇི་ལྟར་གནས་པའི་ཚུལ་རྗེ་རྣམ་གཉིས་ཀྱི་རྣམ་
ཐར་དང༌། ཕྲིན་ལས་ལ་མཇལ་ཞིང་ལེགས་པར་དཔྱོད་པས་ཤེས་ནུས་སོ། །
དེ་ལྟར་རིས་སུ་མ་མཆིས་པའི་སྐྱེས་མཆོག་དགེ་བའི་བཤེས་གཉེན་བཅུ་ཕྲག་ལྔ་
ལྷག་གི་མདུན་ནས་གངས་ཅན་གྱི་ལྗོངས་སུ་མཆིས་སོ་འཚལ་གྱི་གདམས་པའི་བཅུད་མཐའ་
དག་བླངས། དེ་ཐམས་ཅད་ཀྱང་གསན་ལོ་ཙམ་དུ་མ་མཛད་པར་རེ་རེ་བཞིན་ཐུགས་ཉམས་
སུ་བཞེས་ནས་ལམ་རྟགས་ཀྱི་ཡོན་ཏན་ཐམས་ཅད་ཀྱང་གཞུང་ནས་བཤད་པ་ཇི་བཞིན་མ་
འགྲུབ་ཀྱི་བར་དུ་ཐུགས་བརྩོན་དྲག་པོས་སྒྲུབ་པའི་རྒྱལ་མཚན་བཙུགས་ནས་དངོས་གྲུབ་
རྣམ་གཉིས་ཉམས་འོག་ཏུ་ཆུད། བཀའ་དང་བསྟན་བཅོས་རྒྱུད་ལུང་མན་ངག་གི་གཞུང་
བཤད་ཞལ་ཤེས་ལས་ཚོགས་ཕྱག་ལེན་དང་བཅས་པ་མ་ལུས་པ་ཐུགས་ཀྱི་བུམ་པར་བསྐྱིལ་
ནས། འཆད་རྩོམ་མཐའ་ཡས་པའི་སྒོ་ནས་རྒྱལ་བའི་བསྟན་པ་རིན་པོ་ཆེར་མཁས་དང་གྲུབ་
པའི་རྣམ་དཔྱོད་ཉིན་མོར་བྱེད་པའི་དཔལ་ལ་འགྲན་པའི་ཕྲིན་ལས་ཀྱི་སྣང་བའི་གདུགས་
དཀར་སྲིད་རྩེའི་བླ་ན་བསྒྲེངས་ཤིང་། མཁས་པའི་ཡང་རྩེ། གྲུབ་པའི་ཁྱུ་མཆོག བཙུན་པའི་
དཔེར་འོས་སུ་བཞུགས་པ་ནི་དམ་པའི་ཆོས་འདུལ་བའི་བསླབ་པ་རིན་པོ་ཆེའི་བཅས་
མཚམས་ལས་དུས་རྟག་པར་འདའ་བ་མེད་པས་གཞན་གནོད་ཕྲ་མོ་ཙམ་ཡང་མཛད་པའི་ཆ་
ཤས་སུ་གཏན་ནས་མི་མངའ། བྱང་ཆུབ་ཀྱི་སེམས་སྟོང་ཉིད་སྙིང་རྗེའི་སྙིང་པོ་ཅན་ཐུགས་ལ་
529



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འབྱོངས་པས་ཅི་མཛད་དམ་པའི་རྣམ་ཐར་གཙང་མ་གཞན་ཕན་འབའ་ཞིག་ཏུ་འཆར།
དཀྱིལ་འཁོར་རྒྱ་མཚོའི་ཁྱབ་བདག་གི་གོ་འཕང་གྲུབ་པས་རྒྱུད་དོན་རབ་འབྱམས་ལ་དབང་
བསྒྱུར་བ་སྟེ་ངེས་པ་དོན་གྱི་གསུམ་ལྡན་རྡོ་རྗེ་འཛིན་པ་ཆེན་པོའི་གནས་ལ་རང་སྟོབས་ཀྱིས་
དབང་འབྱོར་ཞིང་ངོ་མཚར་རྒྱལ་བའི་བསྟན་ལ་སྟོན་པ་གཉིས་པ་ལྟ་བུའི་ཕྲིན་ལས་ཀྱི་སྣང་
བ་ཐུན་མོང་གི་ངོར་འགག་མེད་དུ་ཤར། དགུང་ལོ་བཞི་བཅུར་ཕེབས་སྐབས་གཏེར་ཆེན་
མཆོག་གྱུར་གླིང་པ་དང་ཐོག་མར་མཇལ་བ་ཙམ་ནས་ཐུགས་ཡིད་གཅིག་འདྲེས་སུ་གྱུར།
ཁྱད་པར་ལུང་བྱང་སྩལ་བ་རྣམས་ཀྱང་ཕྱག་བཞེས་སུ་བསྟར། དེ་རྗེས་རྫོང་ཤོད་བདེ་
གཤེགས་འདུས་པའི་གནས་ཞལ་འབྱེད་པར་གནང་བའི་སྐབས་ཀུན་གཟིགས་འཇམ་དབྱངས་
མཁྱེན་བརྩེ་རིན་པོ་ཆེ་དང་གཏེར་ཆེན་མཆོག་གླིང་ལྷན་རྒྱས་ཀྱིས། ཙིཏྟ་གསང་ཕུག་ཏུ་
འཇམ་མགོན་རིན་པོ་ཆེ་ཆོས་ཁྲི་མཐོན་པོར་བཞུགས་སུ་གསོལ་ཏེ། རྟེན་འབྲེལ་གྱི་འབུལ་
མོ་ཆེ་དང་སྦྲགས་ཨོ་རྒྱན་དུས་གསུམ་མཁྱེན་པས་གསོལ་བའི་མཚན་འཆི་མེད་བསྟན་གཉིས་
གཡུང་དྲུང་གླིང་པའོ་ཞེས་པས་མངའ་གསོལ་ཞིང་དྲིལ་ཆེན་བསྒྲགས། སླད་ནས་ཟབ་གཏེར་
གྱི་རྟེན་འབྲེལ་ཉམས་པ་རྣམས་སོར་ཆུད་དགོས་པའི་ཞུ་ནན་བརྟན་བཞུགས་དང་འབྲེལ་
བར་འབུལ་གནང་མཛད་པས། རྟེན་འབྲེལ་གྱི་སྒོ་འཕར་ཡངས་པོར་ཕྱེས་ཏེ་ཆོས་དང་དམ་
རྫས་ཀྱི་གཏེར་ཁ་དཔག་ཏུ་མེད་པ་སྤྱན་དྲངས་ཤིང་། དེ་དག་གི་ཕྲིན་ལས་ཀྱང་ཆོས་ཚན་
གཏན་ལ་ཕབ་གྲུབ་པ་རྣམས་ཀྱི་དབང་ལུང་ཀདཔལ་ཞེ་རྫོགས། ས་དགེ ཀཾ་ཚང་འབྲི་སྟག་
འབྲུག་པ་སོགས་ཀྱི་སྐྱེས་མཆོག་རྣམས་ཀྱིས་གཙོས་ལས་ལྡན་རྣམས་ལ་ཐང་མར་བརྡལ་
བའི་བཀྲིན་དང་། དམ་རྫས་རྣམས་ཀྱི་འགྲོ་དོན་དངོས་དང་བརྒྱུད་ནས་རྒྱ་མཚོ་ཆེན་པོའི་
མཐར་སྤེལ་བའི་ཕྲིན་ལས་འབྲེལ་ཚད་དོན་ལྡན་གྱི་སྒོ་འཕར་ཡངས་པོར་ཕྱེས། གཙོ་ཆེར་
，
530



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
སྒྲུབ་བརྒྱུད་ཤིང་རྟ་བརྒྱད་ཀྱི་གདམས་པའི་བཀའ་སྲོལ་མཐའ་དག་གི་སྲི་ཞུ་ཁོ་ནར་ཐུགས་
དམ་དུ་དྲིལ་བར་མཛད། ལྔ་བརྒྱ་ཐ་མའི་དུས་ཀྱི་རྒུད་པ་སེལ་ཞིང་། བསྟན་འགྲོར་ཕན་
བདེའི་བཙས་སུ་ཡང་ཁྲོད་ཀུན་བཟང་བདེ་ཆེན་གླིང་དཔལ་ཆེན་པོའི་ཚོགས་ཁང་དུ་དུས་
བབས་རྡོ་རྗེའི་གསང་ལུང་གི་ངེས་པ་བཞིན་སྦྱོར་དངོས་རྗེས་རིམ་ཚང་ལ་མ་ནོར་བ། ཕུན་
སུམ་ཚོགས་པའི་འབྱོར་བ་དུ་མས་ཕྱུག་པའི་ཧེ་རུ་ཀའི་སྐུ་རྟེན་རྣམས་ཀྱིས་དབུས་རྩ་བ་གསུམ་
གྱི་ཕྱི་ནང་གསང་བའི་རྟེན་མཆོག་མཐའ་ཡས་པ་དང་། སྒྲུབ་སྡེ་གསར་འཛུགས། དེ་བཞིན་
དུ་རྫོང་ཤོད་བདེ་གཤེགས་འདུས་པའི་ཕོ་བྲང་དུ་ས་གནད་ཀྱི་མེ་བཙའི་གཙུག་ལག་ཁང་རྟེན་
དང་བརྟེན་པར་བཅས་པ་བསྐྲུན་ཏེ་དགེ་འདུན་གྱི་སྡེ་འདེབས་པར་མཛད་པ་དང༌། སྔ་འགྱུར་
བཀའ་གཏེར་གྱི་སྒྲུབ་ཆེན་བརྒྱ་ལྷག་ཙམ་མཛད་པ་རྣམས་ཚུགས་གྲོལ་གྱི་སྐབས་ཐམས་ཅད་
དུ་འཇའ་ཚོན་ཁྱད་པར་ཅན་ཤར་བ་དང་། སྨན་སྒྲུབ་མཛད་པའི་སྐབས་སྨན་གྱི་དྲི་ངད་རྒྱང་
རིང་པོ་ནས་ཚོར་བ་དང་། ཚོགས་ཀྱི་འདུ་བའི་སྐབས་སུ་འཇའ་འོད་དང་བྱ་རྒོད་མང་པོས་
ཚོགས་ལ་རོལ་བ་དང༌། བདུད་རྩི་ཁོལ་ཞིང་རཀྟ་འཕྱུར་བ་སོགས་དེར་འདུས་པ་ཐམས་ཅད་
ཀྱི་མཐུན་སྣང་དུ་གྲུབ་པ་དང༌། རབས་བདུན་རིང་བསྲེལ་ལ་མཆོད་པ་མཛད་པའི་ཚེ་སྔར་
མཐོང་མ་མྱོང་བའི་འཇའ་འོད་ཐིག་ལེས་ནམ་མཁའ་གང་བ་ཀུན་གྱིས་སྤྱོད་ཡུལ་དུ་གྱུར།
གཞན་ཡང་སྒྱུ་ལུས་ཀྱི་རྣལ་འབྱོར་འབྱོངས་པས་ཁང་ཁྱིམ་ལ་ཟང་ཐལ་དུ་ཕེབས་པ། རྡོ་ལ་
ཕྱག་ཞབས་ཀྱི་རྗེས་བྱོན་པ། སྣང་བ་ལ་བདེན་འཛིན་མེད་པས་འཁྲུལ་བ་ཞིག་པའི་ངང་ཚུལ་
ཅན་དུ་བཞུགས་པ་དང་། ལྐོག་གྱུར་གྱི་དངོས་པོ་མངོན་སུམ་དུ་མཁྱེན་པ། རྩ་གསུམ་ལྷའི་
ཞལ་གཟིགས་ལུང་བསྟན་དབུགས་དབྱུང་རྒྱུན་མི་ཆད་པ་སྩལ་བ་དང༌། དམ་ཅན་སྲུང་མའི་
ཕྲིན་ལས་ཐོགས་མེད་དུ་སྒྲུབ་པ་སོགས་བརྗོད་ཀྱིས་མི་ལངས། ཕྲིན་ལས་ཀྱི་ཕྱག་རྗེས་ཁྱད་
531



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
པར་དུ་འཕགས་པ་ནི། སྔོན་ཆད་སུ་ལའང་མ་གྲགས་ཤིང་། རྡོ་རྗེའི་ལུང་གིས་ཟིན་པའི་
མཛོད་ཆེན་རྣམ་པ་ལྔ་སྟེ། ཐར་པ་དང་ཐམས་ཅད་མཁྱེན་པའི་ལམ་སྟེགས་ལྟ་བུ་ཐུན་མོང་
ཤེས་བྱའི་མཛོད། རིན་ཆེན་འབྱུང་བའི་མཚོ་ལྟ་བུ་རྒྱ་ཆེན་བཀའི་མཛོད་དང་ཟབ་མོ་གཏེར་
གྱི་མཛོད། དེར་འགྲོ་བའི་གྲུ་གཟིངས་ལྟ་བུར་ཉམས་ལེན་གདམས་ངག་གི་མཛོད། རིན་པོ་
ཆེས་རང་གཞན་གྱི་དབུལ་བ་སེལ་བ་ལྟ་བུ་ཐུན་མིན་གསང་བའི་མཛོད་བཅས་མཛོད་ཆེན་
རྣམ་ལྔའི་ཤིང་རྟ་འཛམ་བུ་གླིང་ན་སྔར་མེད་གསར་དུ་དྲངས་པའང་ང་རྒྱལ་དང་ཆེ་འདོད་
གྲགས་དང་འགྲན་ཕྱིར་རྙེད་བཀུར་ཁེ་འདོད་སོགས་ཀྱི་དྲི་མས་མ་བསླད་པར། ཆོས་ཉིད་ཀྱི་
བདེན་པ་མངོན་སུམ་དུ་གཟིགས་ཤིང་བླ་མ་དང་ལྷག་པའི་ལྷ་རབ་འབྱམས་ཀྱིས་ལུང་དུ་
བསྟན་ཅིང་རྗེས་སུ་གནང་བ་དང་བཅས་ཏེ་བརྩམས་པའི་ཆོས་སྐྱོབ་ཀྱི་ཡོན་ཏན་ཀུན་ཚང་
ཞིང་། རིས་སུ་མ་མཆིས་པའི་བསྟན་པ་རིན་པོ་ཆེའི་རྒྱུན་ལ་འཆི་ཁ་མའི་སྲོག་མཐུད་ལྟ་བུར་
གྱུར་པ་མཛོད་ཆེན་རྣམ་ལྔས་གཙོས་རྨད་དུ་བྱུང་བའི་ལེགས་བཤད་གླེགས་བམ་བརྒྱ་ཕྲག་
ལ་ཉེ་བ་ཞིག་འཇོག་པར་མཛད། དེས་ན་རྗེ་བླ་མ་འདི་ཉིད་ཀྱིས་བརྩམས་པའི་བསྟན་བཅོས་
ལ་མཇལ་ན་སྐུ་ཚེ་ཧྲིལ་པོར་རྩོམ་པ་རྐྱང་པ་མཛད་པ་ལྟ་བུ་དང༌། ཡང་སྒྲུབ་པ་ཉམས་བཞེས་
མཛད་པའི་ཚུལ་ལ་མཚོན་ན་བཀའ་ཕྱག་ཆུ་བོ་གཉིས་འདྲེས་ཀྱི་གདམས་པའི་བཀའ་སྲོལ་
མཐའ་དག་ཉམས་བཞེས་མཐིལ་ཕྱིན་པ་དང་
། བདེ་དགྱེས་གསང་གསུམ། ཕག་མོ་རྒྱལ་
རྒྱམ། དུས་ཀྱི་འཁོར་ལོ་སོགས་རྒྱུད་སྡེ་རྒྱ་མཚོའི་བསྐྱེད་བཟླས་ཚད་དུ་འཁྱོལ་བ། རྫོགས་
རིམ་སྦྱོར་བ་ཡན་ལག་དྲུག་དང་། ཟབ་ལམ་ནཱ་རོ་དང་ནི་གུ་ཆོས་དྲུག་གི་ཉམས་བཞེས་
བརྟན་པ་ཐོབ་པ། བཀའ་དགོངས་ཕུར་གསུམ་ཡང་དག་སོགས་བཀའ་གཏེར་གསར་རྙིང་གི་
ལྷག་པའི་ལྷ་རབ་འབྱམས་ཀྱི་བསྙེན་སྒྲུབ་མཐར་ཕྱིན་པ་དང་། སྙིང་ཐིག་ཉམས་བཞེས་ལ་
532



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
བརྟེན་ནས་ཁྲེགས་ཆོད་ཀ་དག་གི་དགོངས་པ་མངོན་དུ་གྱུར། ལྷུན་གྲུབ་སྣང་བཞིའི་ཡེ་ཤེས་
ཟད་སར་འཁྱོལ། སྣང་སེམས་རོ་གཅིག་ཏུ་འདྲེས་པ་སྟེ་མདོར་ན་གསར་རྙིང་མདོ་སྔགས་རྒྱ་
མཚོའི་བསྙེན་སྒྲུབ་ཉམས་བཞེས་མཛད་པའི་ཚུལ་ལ་བརྟགས་ན་སྐུ་ཚེ་དེ་ཉིད་དུ་སྒོམ་ཁང་
འདག་སྦྱར་གྱིས་བཞུགས་པ་ལྟ་བུ། གཞན་ཡང་གསན་ཡིག་ཆེན་མོ་གླེགས་བམ་གཉིས་སུ་
ལོངས་པ་ལ་དཔྱད་ན་སྐུ་ཚེ་དེར་གསན་བསམ་ཁོ་ན་མཛད་པ་ལྟ་བུ། ཐུན་མོང་རིག་པའི་
གནས་དང་། ཐུན་མིན་དབུ་ཕར་འདུལ་མཛོད་དང་། གསང་སྔགས་གསར་རྙིང་གི་སྨིན་གྲོལ་
རྒྱབ་རྟེན་དང་བཅས་པ་སྩལ་པའི་ཚུལ་ལ་མཇལ་ན། སྐུ་ཚེར་འཆད་པ་ཁོ་ན་མཛད་པ་ལྟ་བུ།
རྟེན་གསུམ་བཞེངས་པ། དགེ་འདུན་གྱི་སྡེ་འཛུགས་པ་སོགས་བྱ་བ་ལས་ཀྱི་འཁོར་ལོ་
བརྟགས་ན་སྐུ་ཚེའི་རིང་དུ་དེ་རྐྱང་པ་མཛད་པ་ལྟ་བུ་སྟེ། དེ་ལྟའི་རྣམ་ཐར་ནི་ངེས་པར་
འཕགས་པའི་སྤྱོད་ཡུལ་བསམ་གྱིས་མི་ཁྱབ་པའི་གནས་ཏེ། སྔོན་བྱོན་འཕགས་བོད་མཁས་
ཤིང་གྲུབ་བརྙེས་རིམ་པར་བྱོན་པ་རྣམས་ཀྱིས་ཐོས་བསམ་བསྒོམ་པ་དང་འཆད་རྩོད་རྩོམ་པ་
བྱ་བ་ལས་ཀྱི་འཁོར་ལོ་སོགས་ཀྱི་སྒོ་ནས་རྒྱལ་བསྟན་འཛིན་སྐྱོང་སྤེལ་བའི་མཛད་པ་ཇི་སྙེད་
པ་རྣམས་གཅིག་ཏུ་བཟླུམས་པ་ལས་ཀྱང་། ཆེས་ངོ་མཚར་བཀྲིན་ཆེ་བའི་ཕྲིན་ལས་འདི་ལྟ་
བུ་ནི་གཟུ་བོར་གནས་པའི་ཤེས་རབ་ཀྱིས་དཔྱད་ན་མཛད་པའི་ངོ་མཚར་མངོན་སུམ་དུ་གྲུབ་
པ་དང་། ལུང་གི་ངེས་པས་ཀྱང་གོང་དུ་དྲངས་པ་ལྟར་རྒྱལ་བ་ཉི་མའི་གཉེན་དང་ཨོ་རྒྱན་
དུས་གསུམ་མཁྱེན་པས་དཔལ་གྱི་མགུལ་ནས་ཇི་ལྟར་བསྔགས་པ་བཞིན་༧རྒྱལ་བའི་དབང་
པོ་སྐུ་ཕྲེང་བཅུ་བཞི་པ་འཇིག་རྟེན་དབང་ཕྱུག་ཀརྨ་པ་ཐེག་པ་མཆོག་གི་རྡོ་རྗེ་དང་། བྱམས་
མགོན་དངོས་སྣང་ཏཱ་ཡི་སི་ཏུ་པདྨ་ཉིན་བྱེད་དབང་པོ། ཀུན་གཟིགས་བླ་མ་མཁྱེན་བརྩེའི་
དབང་པོ། རིག་འཛིན་ཡོངས་ཀྱི་འཁོར་ལོས་བསྒྱུར་བ་མཆོག་བསྒྱུར་བདེ་ཆེན་གླིང་པ་
533



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རྣམས་ཀྱི་ཡེ་ཤེས་ཀྱི་གཟིགས་པ་དག་པས་ངོས་བཟུང། གཟེངས་བསྟོད། ཆོས་ཀྱི་རྒྱལ་པོར་
དབང་བསྐུར་ཞིང་། རིས་མེད་ཀྱི་སྐྱེས་ཆེན་དམ་པ་གཞན་ཐམས་ཅད་ཀྱིས་ཀྱང་དེ་དེ་ལྟར་རོ་
ཞེས་ཞལ་གྱིས་བཞེས་ཏེ་བསྔགས་བརྗོད་ཀྱི་མེ་ཏོག་ཡང་དང་ཡང་དུ་བསྙིལ་བར་མཛད། ས་
སྟེང་རྒྱལ་བསྟན་ཡོངས་རྫོགས་ཀྱི་མངའ་བདག་༧གོང་ས་༧སྐྱབས་མགོན་ཐམས་ཅད་
མཁྱེན་ཅིང་གཟིགས་པ་ཆེན་པོ་སྐུ་ཕྲེང་བཅུ་གསུམ་པ་ཆེན་པོ་མཆོག་གི་ཞལ་སྔ་ནས་ཀྱང༌།
རྒྱལ་བསྟན་གསལ་བའི་འདྲེན་པ་རིས་མེད་ཀྱི་བསྟན་པའི་དགོངས་པ་རང་རྒྱུད་ལ་འབྱོར་
བའི་མཁས་གྲུབ་དམ་པ་ཀོང་སྤྲུལ་ཡོན་ཏན་རྒྱ་མཚོ་རིན་པོ་ཆེ་ཞེས་བཀའི་གསེར་ཡིག་གི་
ལམ་ནས་བསྔགས་ཤིང༌། གངས་ཅན་བདེ་ཐབས་ཀྱི་ཕྲིན་ལས་སྤེལ་བར་བཀས་གནང་བ་
སོགས་བསྟན་པ་ཡོངས་རྫོགས་ཀྱི་རྡོ་རྗེ་སློབ་དཔོན་ཆེན་པོར་བཞུགས་པ་ནི་ལྷ་དང་བཅས་
པའི་འཇིག་རྟེན་ཀུན་གྱི་མཐུན་སྣང་དུ་གྲུབ་བོ། །དེ་ལྟར་ངོ་མཚར་བསམ་གྱིས་མི་ཁྱབ་པའི་
རྣམ་ཐར་གྲགས་པའི་འོད་དཀར་གྱིས་གངས་ལྗོངས་སྐྱེ་དགུའི་ཚ་གདུང་ལས་བསིལ་བའི་
ཕྲིན་ལས་མཐའ་དག་རེ་ཞིག་གྲུབ་ཟིན་ནས། དགུང་གྲངས་གྱ་བདུན་པར། རབ་བྱུང་བཅོ་
ལྔ་པའི་ས་ཕག་ཟླ་བ་བཅུ་གཅིག་པའི་ཚེས་ཉེར་བརྒྱད། ཕྱི་ལོ་༡༩༠༠ ཉིན་ཟག་མེད་འོད་
གསལ་ཆོས་སྐུ་མཁའ་ཁྱབ་ཆེན་པོའི་དབྱིངས་སུ་སྙོམས་པར་ཞུགས་སོ། ། །
དེ་ཡང་རིགས་དཀྱིལ་རྒྱ་མཚོའི་ཁྱབ་བདག་སྡོམ་པ་གསུམ་ཀའི་བཀྲིན་ཞུས་ཤིང་
ཐུགས་ཀྱི་ངོ་བོ་ཆོས་ཀྱི་སྐུར་ངོ་སྤྲོད་པར་མཛད་པའི་རྡོ་རྗེ་འཆང་དང་ཐ་མི་དད་པའི་རྩ་བའི་
བླ་མ་ནི་སྐྱབས་མགོན་ཏཱ་ཡི་སི་ཏུ་པདྨ་ཉིན་བྱེད་དབང་པོ་ཉིད་ཡིན་ལ། དེ་འབྲེལ་༧རྒྱལ་
དབང་ཀརྨ་པ་ཐེག་པ་མཆོག་གི་རྡོ་རྗེ། ཞེ་ཆེན་མཱ་ཧ་པཎྜི་ཏ་འགྱུར་མེད་བསྟན་འཛིན་འཕེལ་
རྒྱས་སོགས་གཙོ་བོར་སྨོས་པའི་བླ་མ་སྐྱེས་ཆེན་མཁས་གྲུབ་ལྔ་བཅུ་ཙམ་དང་། དེ་དག་ལས་
534



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
༧རྒྱལ་དབང་ཐེག་མཆོག་རྡོ་རྗེ་དང་འབྲུག་ཆེན་སྐྱབས་མགོན། དཔའ་བོ་གཙུག་ལག་ཆོས་
རྒྱལ། འཇམ་དབྱངས་མཁྱེན་བརྩེའི་དབང་པོ། གཏེར་ཆེན་མཆོག་གྱུར་གླིང་པ། དབོན་
སྤྲུལ་ཐེག་མཆོག་བསྟན་འཕེལ། ཟླ་བཟང་རིན་པོ་ཆེ། སྨིན་གླིང་ཁྲི་ཆེན་འགྱུར་མེད་ཡིད་
བཞིན་དབང་རྒྱལ། ཐར་རྩེ་དཔོན་སློབ་འཇམ་དབྱངས་བློ་གཏེར་དབང་པོ་སོགས་ནི་བླ་མ་
དང་སློབ་མ་གཉིས་ཀར་གྱུར་ཅིང་བཀྲིན་ཆེ་ཤོས་སུ་གསུངས་པ་དང༌། སློབ་མའི་ཐུ་བོ་
བསྟན་པ་ཡོངས་རྫོགས་གཏད་ཅིང་དོན་གྱི་རྒྱལ་ཚབ་ཏུ་གྱུར་པ་༧རྒྱལ་དབང་ཀརྨ་པ་སྐུ་ཕྲེང་
བཅོ་ལྔ་པ་ཀུན་བཟང་མཁའ་ཁྱབ་རྡོ་རྗེ། བྱམས་མགོན་ཏཱ་ཡི་སི་ཏུ་སྐུ་ཕྲེང་བཅུ་པ་དང་བཅུ་
གཅིག དཔའ་བོ་སྐུ་ཕྲེང་དགུ་པ་གཙུག་ལག་ཉི་མའི་སྡེ། སྟག་ལུང་མ་རིན་པོ་ཆེ། མཁན་
ཆེན་ཀརྨ་བཀྲིས་འོད་ཟེར། མཁན་པོ་ཀརྨ་རིན་ཆེན་དར་རྒྱས། མཁས་དབང་ཀརྨ་བཀྲིས་
ཆོས་འཕེལ་སོགས་བཀའ་བརྒྱུད་པའི་བསྟན་འཛིན་རྣམས་དང་། ངོར་ཁང་སར་མཁན་ཆེན་
ངག་དབང་བསོད་ནམས་རྒྱལ་མཚན། ཕན་ཁང་མཁན་ཆེན་དཔལ་ལྡན་བློ་གྲོས་རྒྱལ་
མཚན། སྡེ་གཞུང་དབོན་པོ་སྙན་གྲགས་ལུང་རིགས་ཉི་མ། རྫོང་སར་མངའ་རིས་ཆོས་རྗེ་རྡོ་
རྗེ་འཛིན་པ་ཀུན་དགའ་འཇམ་དབྱངས་སོགས་ངོར་གྱི་བསྟན་འཛིན་ཆེན་པོ་རྣམས་དང༌།
རྫོགས་ཆེན་རིན་པོ་ཆེ་ལྔ་པ། ཀཿཐོག་སི་ཏུ་གོང་འོག ཞེ་ཆེན་རབ་འབྱམས་རྒྱལ་ཚབ།
མཁས་པ་ཆེན་པོ་མི་ཕམ་འཇམ་དབྱངས་རྣམ་རྒྱལ། རྡོ་གྲུབ་ཆེན་འཇིགས་མེད་བསྟན་པའི་
རྒྱལ་མཚན་སོགས་སྔ་འགྱུར་རྙིང་མའི་བསྟན་འཛིན་དཔག་ཏུ་མེད་པ་དང་། ལྷ་ལྡན་རྒྱུད་
སྨད་མཁན་པོ་དགེ་བཤེས་ཡེ་ཤེས་གོང་འཕེལ། བྲག་ཡབ་གདོང་ཀོང་སྤྲུལ་སྐུ་མཁས་པ་
ཆེན་པོ་ངག་དབང་དམ་ཆོས་རྒྱ་མཚོ། ཁྲི་སྤྲུལ་པུ་ཎྱའི་མཚན་ཅན་སོགས་རི་བོ་དགེ་ལྡན་པའི་
སྐྱེས་ཆེན་དུ་མ་སོགས་རང་གཞན་བསྟན་འགྲོའི་མཛད་པ་རླབས་པོ་ཆེ་སྐྱོང་བར་ནུས་པའི་
535



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སྐྱེས་བུ་ཆེན་པོ་རྣམས་ཀྱིས་གཙོས་དབུས་གཙང་། མདོ་ཁམས་སྟོད་སྨད་བར་གསུམ་གྱི་
མཁས་པ་པཎྜི་ཏ། རྟོགས་ལྡན་ཉམས་མྱོང་ཅན། དགེ་བའི་བཤེས་གཉེན་ཆེ་ཕྲ་དཔག་ཏུ་
མེད་པ་ཐམས་ཅད་ཞལ་སློབ་ཏུ་མ་གྱུར་པ་མེད་པ་དང་། བོད་ཀྱི་སྲིད་སྐྱོང་རྭ་སྒྲེང་ཨ་ཆི་ཧོ་
ཐོག་ཐུ། ས་སྐྱོང་སྡེ་དགེ་ཡབ་མེས་སྲས་བཅས་སོགས་རྒྱལ་པོ་དང་རྒྱལ་ཕྲན། བོད་ཀྱི་
བཀའ་མདའ་རྩིས་གསུམ་སོགས་དཔོན་རིགས་ཆེ་རྒུ་རྣམས་དང༌། ཕལ་པའི་སྐྱེ་བོ་ཕོ་མོ་
བགྲང་གིས་མི་ལོངས་པ་རྣམས་ལ་ཡང་རང་རང་གི་སྐལ་པ་དང་འཚམས་པའི་ཟབ་རྒྱས་
ཆོས་ཀྱི་བདུད་རྩིས་རྒྱུད་ཡོངས་སུ་སྨིན་པར་མཛད་དོ། །
དེ་ལྟར་འཇམ་མགོན་བླ་མ་དེ་ཉིད་སྒྲུབ་བརྒྱུད་ཤིང་རྟ་ཆེན་པོ་བརྒྱད་ཀྱིས་མཚོན་
བོད་གངས་ཅན་གྱི་ཐུབ་བསྟན་རིས་སུ་མ་ཆད་པ་འཛིན་སྐྱོང་སྤེལ་བའི་ཕྲིན་ལས་ལ་གཅིག་
ཏུ་གུས་པ་ལྷུར་བཞེས་པའི་སྟོབས་ཀྱིས་ས་དགེ་ཀར་རྙིང་བོན་པོ་ཚུན་གྱིས་རང་རང་གི་བླ་མ་
ལྟར་མཐོང་ཞིང་ཞབས་ཀྱི་པདྨོ་སྤྱི་བོའི་རྒྱན་དང་། གསུང་གི་བདུད་རྩི་ལ་ཉེ་བར་སྤྱོད་པའི་བུ་
སློབ་ནམ་མཁའི་སྐར་ཚོགས་ལྟ་བུ་བྱོན་པ་ལས། འདིར་དཔལ་དུས་ཀྱི་འཁོར་ལོའི་སྨིན་
གྲོལ་གྱི་རྒྱུན་གསལ་བར་མཛད་པའི་སློབ་མའང་མང་དུ་བྱོན་པ་ལས། གཙོ་བོ་ནི་བྱམས་
མགོན་ཏཱ་ཡི་སི་ཏུ་པདྨ་དབང་མཆོག་རྒྱལ་པོ་སྟེ། དེ་ནི་སངས་རྒྱས་གླིང་པའི་བླ་མ་དགོངས་
འདུས་ཀྱི་ལུང་བསྟན་བཀའ་རྒྱ་མར། ཏཱ་ཡི་སི་ཏུའི་སྐྱེས་རབས་སུ་ཨོ་རྒྱན་མཱ་ཧ་གུ་རུ་ཉིད་ཀྱི་
རྣམ་རོལ་ཆོས་ཀྱི་སྤྱན་ཅན་དྲུག་དང་པདྨའི་ལྗགས་ལྡན་དྲུག་འབྲེལ་ཆགས་སུ་འབྱུང་བར་
གསུངས་པ་ལས། ཀུན་མཁྱེན་ཆོས་ཀྱི་འབྱུང་གནས་ཡན་ཆོས་ཀྱི་སྤྱན་ཅན་དྲུག་ལུང་བསྟན་
པའི་འཇུག་ཏུ།
536



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
དེ་མཐར་པདྨ་དབང་ཆེན་པདྨ་མཆོག །
པདྨ་རྒྱལ་པོ་པདྨ་དོན་ཡོད་ཅེས། །
པདྨ་རྡོ་རྗེ་པདྨ་དྲི་མེད་རྩལ། །
པདྨའི་མཆེད་དྲུག་པདྨའི་ལྗགས་ལྡན་ཏེ། །
པདྨ་མཆོག་གི་བསྟན་པ་ཡང་དག་འཛིན། །
ཞེས་ལུང་བསྟན་པ་ལྟར་པདྨའི་ལྗགས་ལྡན་གསུམ་པ་བྱམས་མགོན་ཏཱ་ཡི་སི་ཏུ་པདྨ་དབང་
མཆོག་རྒྱལ་པོ་མཆོག་མདོ་སྨད་ལི་ཐང་ཁུལ་དུ་ཡབ་ཨ་བཀྲ་ཞེས་པ་དང་། ཡུམ་ཚེ་དཔག་ལྷ་
མཚོ་གཉིས་ཀྱི་སྲས་སུ་རབ་བྱུང་བཅོ་ལྔ་པའི་མེ་ཁྱི། ཕྱི་ལོ་༡༨༨༦ ལོར་ཤིན་ཏུ་ངོ་མཚར་
བའི་མཚན་ལྟས་དུ་མ་དང་བཅས་ཏེ་མཚན་དཔེའི་པདྨོ་མངོན་པར་བཞད་པའི་ཚེ། ཐ་མལ་
པའི་བྱིས་པའི་རྒུད་པ་ལས་འདས་ཤིང་དམ་པའི་རང་རྟགས་གསལ་བར་བསྟན་པ་ཞིག་བྱུང༌།
དེ་རྗེས་ས་གླང༌། ༡༨༨༩ ལོར་༧རྒྱལ་དབང་ཀརྨ་པ་མཁའ་ཁྱབ་རྡོ་རྗེ་རྫོང་གསར་དུ་ཀུན་
གཟིགས་འཇམ་དབྱངས་མཁྱེན་བརྩེའི་མདུན་ནས་སྒྲུབ་ཐབས་ཀུན་བཏུས་ཀྱི་དབང་ལུང་
གསན་བཞིན་བཞུགས་སྐབས། དཔལ་སྤུངས་ནས་འཇམ་མགོན་རིན་པོ་ཆེ་དང་། མཁན་
ཆེན་བཀྲིས་འོད་ཟེར་སོགས་ཀྱིས་ཇི་ལྟར་གསོལ་བཏབ་མཛད་པ་བཞིན། ༧རྒྱལ་དབང་
མཆོག་གིས་སྒྲིབ་བྲལ་ཡེ་ཤེས་དབྱིངས་གཟིགས་ཀྱིས་སྐྱབས་མགོན་སི་ཏུ་རིན་པོ་ཆེའི་
མཆོག་སྤྲུལ་འཁྲུལ་བྲལ་ངོས་འཛིན་གྱི་བརྟག་ཡིག་ཕེབས་པ་ལ་ཀུན་གཟིགས་མཁྱེན་བརྩེ་
རིན་པོ་ཆེའི་ཞལ་སྔ་ནས་ཀྱང་དེ་ལ་འཁྲུལ་བ་ཡོད་རེ་ཞེས་དབུ་སྙུང་མཛད་དེ་ཞལ་གྱིས་
བཞེས། དེ་ནས་མི་རིང་བར་ཆེ་རྒུ་ཡོངས་ཀྱིས་ལྷ་མིའི་མཆོད་རྫས་དཔག་ཏུ་མེད་པ་དང་
བཅས་ཏེ་སེར་སྤྲེང་རྒྱས་པས་མདུན་བསུས་ཏེ་ལུང་རྟོགས་དཔལ་ཀུན་སྤུངས་པའི་ཆོས་ཀྱི་སྡེ་
537



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ས་སྤྱོད་ཡིད་དགའ་ཆོས་འཛིན་གྱི་གཙུག་ལག་ཁང་ཆེན་པོའི་དབུས། བྱམས་མགོན་ཆོས་ཀྱི་
རྒྱལ་པོ་རིམ་བྱོན་གྱི་འཁོར་ལོ་གསུམ་གྱི་རྒྱལ་སྲིད་སྐྱོང་བར་མཛད་པའི་གསེར་གྱི་ཁྲི་འཕང་
མཐོན་པོར་ཞབས་ཀྱི་པདྨོ་བཀོད། མི་རིང་བར་གདན་ས་ཆེན་པོ་དཔལ་སྤུངས་ཐུབ་བསྟན་
ཆོས་འཁོར་གླིང་དུ་༧རྒྱལ་དབང་ཀརྨ་པ་མཁའ་ཁྱབ་རྡོ་རྗེ་གདན་དྲངས་ཏེ་མཆོག་སྤྲུལ་རིན་
པོ་ཆེ་ཡབ་སྲས་ཐོག་མར་ལྷན་ཞལ་མཇལ་བའི་དགའ་སྟོན་ལ་རོལ་བ་དང་ཆབས་ཅིག་ཡང་
སྲིད་རིན་པོ་ཆེའི་གཙུག་ཕུད་བཞེས་ཏེ་མཚན་དཔལ་ལྡན་ཀུན་ཁྱབ་ངེས་དོན་སྨྲ་བའི་སེངྒེ་
འཆི་མེད་པདྨ་དབང་མཆོག་གྲུབ་པ་ཕྱོགས་ལས་རྣམ་པར་རྒྱལ་བའི་སྡེ་ཞེས་གསོལ་ཏེ་མངའ་
གསོལ་ཁྲི་འདོན་སོགས་སྔར་ལམ་བཞིན་དུ་ལེགས་པར་གྲུབ། དེ་ནས་བཟུང་སྐུ་ན་རིམ་
སོན་གྱིས་དཔེ་ཀློག་ཐུགས་འཛིན་སོགས་གསན་སྦྱོང་རིགས་ཚེགས་མེད་དུ་རྫོགས་པར་
མཛད་པ་སོགས་ཀྱིས་ཡར་ཟླའི་དཔལ་ལ་ཕྱོགས་པར་གྱུར། ཁྱད་པར་༧རྒྱལ་དབང་ཀརྨ་པ་
དང་འཇམ་མགོན་རིན་པོ་ཆེའི་མདུན་ནས་དབང་བཀའ་ཅི་རིགས་ཤིག་གསན། དེ་རྗེས་རྫོང་
གསར་དུ་འཇམ་དབྱངས་མཁྱེན་བརྩེ་དབང་པོ་མཆོག་ཐོག་མར་མཇལ་འཕྲད་མཛད་དེ་ཕན་
ཚུན་དགོངས་ཀློང་དབྱེར་མེད་དུ་འདྲེས། དེ་སྐབས་ཀུན་གཟིགས་མཁྱེན་བརྩེ་རིན་པོ་ཆེའི་
མདུན་ནས་རྒྱ་ཆེན་སྤྱོད་རྒྱུད་ཀྱི་བཀའ་སྲོལ་བྱང་ཆུབ་སེམས་བསྐྱེད་ཀྱི་སྡོམ་པ་གསན། བྱང་
ཆུབ་སེམས་དཔའི་ཁྱུ་མཆོག་བློ་གྲོས་ཀུན་ཁྱབ་གཞན་ཕན་མཐའ་ཡས་པའི་སྡེ་ཞེས་པའི་
མཚན་གསོལ་བ་དང་། འབྲུག་སྒྲ་ཆེན་པོ་སྙན་ཅིང་རིང་བ་ཞིག་ཐོག་མར་གྲགས་པས་ཕྱི་ནང་
རྟེན་འབྲེལ་ཤིན་ཏུ་བཟང་ཞེས་ཐུགས་དགྱེས་པ་ཆེན་པོ་མཛད། གཞན་ཡང་འཆི་མེད་
འཕགས་མའི་སྙིང་ཐིག་སོགས་དབང་ལུང་དུ་མ་ཞིག་གསན་རྗེས་གདན་སར་ཞབས་སོར་
བཀོད། དེ་ནས་འཇམ་མགོན་རིན་པོ་ཆེའི་མདུན་ནས་ལྕགས་ཡོས་ནག་པ་ཟླ་བའི་ཚེས་བཅུ་
538



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
གསུམ་ནས་བཟུང་ཉིན་གསུམ་གྱི་རིང་དཔལ་དུས་ཀྱི་འཁོར་ལོའི་དབང་ཆེན་གསན་ཏེ།
གསང་མཚན་དཔལ་འཇིགས་མེད་འོད་གསལ་རྡོ་རྗེ་ཞེས་པ་གསོལ། དེ་རྗེས་རིམ་པར་
བཀའ་བརྒྱུད་སྔགས་མཛོད་ཆེན་མོའི་སྨིན་གྲོལ་རྒྱབ་རྟེན་དང་བཅས་པ། དེའི་རྒྱབ་ཆོས་སུ་
ནང་བརྟག་རྒྱུད་གསུམ། ཤེས་བྱ་མཛོད། དྭགས་པོའི་གསུང་འབུམ་ཆ་ཚང་། རྗེ་མི་བསྐྱོད་རྡོ་
རྗེའི་ཁྲིད་ཐུང་བཅས་ཀྱི་བཤད་ལུང་གསན། སླར་ཡང་དུས་ཀྱི་འཁོར་ལོའི་དབང་ཆེན། ཉིན་
དང་པོར་སློབ་མ་རྗེས་འཛིན། གཉིས་པར་བྱིས་འཇུག གསུམ་པར་མཆོག་དབང་དཀྱུས་
འདྲེ། བཞི་པར་མཆོག་དབང་གོང་མ། ལྔ་པར་སྔ་དྲོ་བདག་པོ་དང༌། ཕྱི་དྲོ་བདག་པོ་ཆེན་
པོའི་དབང་བཅས་ཉིན་ལྔ་རིང་གནང་བ་སོགས་མདོར་ན་བྱམས་མགོན་སི་ཏུ་རིན་པོ་ཆེ་
དགུང་གྲངས་བཅུ་བཞིར་ཕེབས་སྐབས། འཇམ་མགོན་རིན་པོ་ཆེ་དགོངས་པ་ཞི་དབྱིངས་སུ་
གཤེགས་པ་ཡིན་ལ། དེའི་རིང་རྗེ་བླ་མ་འདི་ཉིད་ཀྱི་མདུན་ནས་གསར་རྙིང་སྨིན་གྲོལ་གྱི་
ཆོས་སྐོར་མཐའ་ཡས་པ་ཞིག་གསན་ལ། དེ་རྗེས་དགུང་གྲངས་བཅུ་དྲུག་སྐབས་མཁན་ཆེན་
བཀྲིས་འོད་ཟེར་གྱི་མདུན་ནས་གདམས་ངག་རིན་པོ་ཆེ་མཛོད་ཀྱི་སྨིན་གྲོལ་ལུང་དང་བཅས་
པ་དང་། བཙན་པོ་བླ་མ་ལྷ་དགྱེས་ཀྱི་མདུན་ནས་རྒྱལ་བའི་བཀའ་འགྱུར་རོ་ཅོག་གི་བཀླག་
ལུང་དང༌། རྙིང་མ་རྒྱུད་འབུམ་དང་། ཀློང་ཆེན་མཛོད་བདུན་སོགས་ཀྱི་ལུང་གསན། གཞན་
ཡང་མཁས་དབང་བླ་མ་འཇམ་དབྱངས་ཆོས་ཀྱི་རྒྱལ་མཚན་དང༌། ཀརྨའི་མཁན་ཆེན་རིན་
ཆེན་དར་རྒྱས་སོགས་མཁས་ཤིང་གྲུབ་པའི་དབང་ཕྱུག་སྐྱེས་ཆེན་དུ་མའི་ཞལ་སྔ་ནས་སྒྲ་དང་
སྙན་ངག་སོགས་ཐུན་མོང་རིག་པའི་གཞུང་རྣམས་དང༌། དབུ་ཕར་འདུལ་མཛོད་སོགས་
གཞུང་ཆེན་ཁག་དང་། གསར་རྙིང་རྒྱུད་སྡེ་རྒྱ་མཚོའི་དབང་ལུང་མན་ངག་ཕྱག་བཞེས་དང་
བཅས་པ་བར་མེད་དུ་གསན་བསམ་གནང་། དགུང་གྲངས་ཉེར་ལྔ་ལྕགས་ཁྱི་ཟླ་བ་དང་པོའི་
539



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ནང་། བརྟན་མཁས་ཕན་འདོགས་པའི་ཡོན་ཏན་ཀུན་ལྡན་མཁན་ཆེན་བཀྲིས་འོད་ཟེར་
རམ། མཚན་གཞན་ཀརྨ་བཟོད་པ་རབ་བརྟན་དཔལ་བཟང་པོ་མཆོག་གིས་མཁན་སློབ་
སྦྲགས་མ་མཛད་དེ་དད་པའི་དགེ་འདུན་ཁ་སྐོང་དང་བཅས་པ་བཅུ་ཕྲག་གི་དབུས་སུ་ཐོག་
མར་དགེ་ཚུལ་དང་དེ་ནས་བསྙེན་པར་རྫོགས་པའི་དགེ་སློང་གི་སྡོམ་པ་ལེགས་པར་བཞེས་
ཏེ་འཕགས་པ་དགྱེས་པའི་ཚུལ་ཁྲིམས་ཀྱི་དྲི་བསུང་ཞིམ་པོས་ཕྱོགས་ཀུན་ཏུ་ཁྱབ་པར་མཛད་
དོ། །ལོ་དེའི་ཟླ་བ་གསུམ་པའི་ནང་མཁན་ཆེན་རིན་པོ་ཆེ་དགོངས་པ་ཞི་དབྱིངས་སུ་
གཤེགས་པའི་ཚུལ་བསྟན་སྐབས་དགོངས་རྫོགས་སུ་སྐུ་ཞབས་རིན་པོ་ཆེ་ཉིད་ཚོགས་དགོན་
དུ་ཕེབས་ཏེ་གསར་རྙིང་རྒྱུད་སྡེ་དུ་མའི་དཀྱིལ་འཁོར་བཞེངས་ཏེ་མཆོད་འབུལ་དང་དབང་
ལེན་ཐུགས་སྨོན་ཟབ་རྒྱས་མཛད། ལྷག་པར་མཁན་ཆེན་མཆོག་གིས་ནན་ཏན་ཆེན་པོས་
ཞལ་ཆེམས་གནང་བ་ལྟར་མཁན་པོ་ཚེ་དབང་དཔལ་འབྱོར་དང་། མཁས་དབང་བླ་མ་པད་
རྣམ་སོགས་ཆེད་དུ་བཏང་སྟེ་མཁན་པོ་གཞན་དགའ་རིན་པོ་ཆེ་ལོ་དེའི་དབྱར་སྟོད་དུ་དཔལ་
སྤུངས་སུ་གདན་དྲངས་ཏེ་བཤད་གྲྭ་ཇེ་རྒྱས་ཚོགས་ཤིང་། སྐྱབས་མཆོག་སི་ཏུ་རིན་པོ་ཆེ་ཉིད་
ཀྱིས་ཀྱང་མཁན་གཞན་དགའི་མདུན་ནས་སྤྱོད་འཇུག་དང་། སོར་མདོ། མདོ་རྩ་། མངོན་པ་
གོང་འོག དབུ་མ་རིགས་ཚོགས་དྲུག དབུ་མ་བཞི་བརྒྱ་དང་། འཇུག་པ། བྱམས་ཆོས་སྡེ་ལྔ་
སོགས་ཀྱི་མཆན་འགྲེལ་གསན། དེ་རྗེས་རབ་བྱུང་བཅོ་ལྔའི་ཤིང་སྟག ༡༩༡༤ ལོར་བོད་
དབུས་ཕྱོགས་སུ་ཐོག་མར་ཕེབས་ཏེ། ༧རྒྱལ་དབང་བཅོ་ལྔ་ཆེན་པོ་མཆོག་གིས་ནག་རྒྱལ་
ཕག་གསུམ་གྱི་གཞུང་པོད་དང་། ཕྱག་ཆེན་རྒྱ་གཞུང་སོགས་ཀཾ་ཚང་གསེར་ཆོས་ཐུན་མོང་མ་
ཡིན་པ་ཐམས་ཅད་གནང་སྟེ་དོན་བརྒྱུད་ཀྱི་བསྟན་པ་རིན་པོ་ཆེ་ཕྱག་ཏུ་གཏད་ཅིང་བཀའ་
བརྒྱུད་གྲུབ་ཐོབ་གསེར་རིའི་ཕྲེང་བར་མངའ་གསོལ། དེ་སྐབས་ལྷ་ལྡན་སོགས་དབུས་
540



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
གཙང་གི་གནས་རྣམས་སུ་མཆོད་འབུལ་ཐུགས་སྨོན་ཟབ་རྒྱས་བསྐྱངས་ཏེ་རིམ་པར་ཕེབས་
ལམ་གང་འཁེལ་བསྟན་འགྲོའི་ཕྲིན་ལས་རྨད་པོ་ཆེ་སྐྱོང་བཞིན་གདན་ས་ཆེན་པོ་དཔལ་
སྤུངས་སུ་བདེ་ཕེབས་ཀྱིས་སྔར་ལྟར་གསན་བསམ་དང་། ལྷག་པར་ཡི་དམ་རྒྱུད་སྡེ་རབ་
འབྱམས་ཀྱི་བསྙེན་སྒྲུབ་དང་། གཙོ་ཆེར་ཁྱེར་སོ་གསུམ་གྱི་གྲུབ་མཐའ་ལས་ནམ་ཡང་འདའ་
བ་མེད་པའི་རྩོལ་མེད་རང་བཞིན་རྡོ་རྗེའི་བཟླས་པ་ཆུ་བོའི་རྒྱུན་བཞིན་དུ་བརྩོན་པར་མཛད།
ཁྱད་པར་སྤྲོས་མེད་ཕྱག་རྒྱ་ཆེན་པོའི་རྣལ་འབྱོར་ལ་རྟག་ཏུ་གཞོལ་བས་བློས་བྱས་ཚད་
འཛིན་གྱི་སྤྲོས་པ་ཐམས་ཅད་ཉེ་བར་ཞི་ཞིང་། འོད་གསལ་ཕྱག་རྒྱ་ཆེན་པོའི་དབྱིངས་སུ་
གཅིག་ཤེས་ཀུན་གྲོལ་དུ་མ་རོ་གཅིག་གི་དགོངས་པར་ལ་ཟླ་བའི་ཚུལ་དུ་བཞུགས་བཞིན་
པའི་མུར། བོད་མདོ་ཁམས་སྟོད་སྨད་སོགས་ཡུལ་གྲུ་མཐའ་དག་ནས་མཁས་པའི་རྣམ་
དཔྱོད་དང་གྲུབ་པའི་ཉམས་རྟོགས་ཀྱི་ཕྱུག་པའི་རིས་མེད་སྤྲུལ་པའི་སྐྱེས་ཆེན་དང༌། མཁན་
པོ་དགེ་བའི་བཤེས་གཉེན་སོགས་སློབ་ཚོགས་མཐའ་ཡས་པ་ཞིག་སྔ་ཕྱི་ཀུན་ཏུ་པདྨའི་མཚོ་
ལ་ངང་མོ་འདུ་བ་བཞིན་དུ་ཞབས་ཀྱི་པདྨོར་བཏུད་པ་ལ་རང་རང་གི་སྐལ་པ་དང་འཚམས་
པའི་མདོ་སྔགས་གསར་རྙིང་གི་ཆོས་སྦྱིན་ནོར་བུ་ཐང་མར་བརྡལ་ཏེ་ཀུན་གྱི་རེ་འདོད་མ་
ལུས་པ་ཚུལ་བཞིན་དུ་སྐོང་བར་མཛད་པའི་ཡིད་བཞིན་གྱི་ནོར་བུ་ལྟ་བུར་གྱུར་པ་སོགས་
མདོར་ན་འཁོར་ལོ་གསུམ་གྱི་ཕྲིན་ལས་དབྱར་གྱི་ཆུ་གཏེར་གྱི་དཔལ་ལ་ཅོ་འདྲི་བར་
མཛད་དོ། །
རབ་བྱུང་བཅོ་ལྔ་པའི་ཆུ་ཁྱི། ༡༩༢༢ ལོར་༧རྒྱལ་དབང་ཀརྨ་པ་མཁའ་ཁྱབ་རྡོ་རྗེ་
མཆོག་དགོངས་པ་ཆོས་དབྱིངས་སུ་གཤེགས་པའི་སྐབས་དགོངས་རྫོགས་མཆོད་སྤྲིན་ཟབ་
འབུལ་དང་འབྲེལ་༧རྒྱལ་མཆོག་གང་གི་ཞལ་ཆེམས་ལུང་བྱང་ལྟར་རིམ་བཞིན་ཡང་སྲིད་སྐུ་
541



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཕྲེང་བཅུ་དྲུག་པ་ཆེན་པོ་མཆོག་འཁྲུལ་བྲལ་ངོས་འཛིན་མཚན་གསོལ་གྱིས་དཔལ་སྤུངས་
གདན་སར་མངའ་འབུལ་ཁྲི་འདོན་ཟབ་རྒྱས་མཛད་དེ། མི་རིང་བར་༧རྒྱལ་དབང་མཆོག་
དང་བྱམས་མགོན་སི་ཏུ་རིན་པོ་ཆེ་ཡབ་སྲས་སྟོན་འཁོར་མཚུར་ཕུ་གདན་སར། རབ་བྱུང་
བཅུ་དྲུག་པའི་ལྕགས་ལུག ༡༩༣༡ ལོར་༧ཞབས་སོར་བཀོད་དེ་༧རྒྱལ་དབང་གོང་མ་ན་
རིམ་གྱི་གསེར་ཁྲིར་མངའ་གསོལ་ཟབ་རྒྱས་ཞུས་ཏེ་རིམ་བཞིན་སོ་ཐར་དགེ་ཚུལ་གྱི་སྡོམ་པ་
དང་། ཤིང་རྟ་གཉིས་ཀྱི་ལུགས་སོ་སོའི་བྱང་སྡོམ་འབུལ་གནང་དང་འབྲེལ་གསང་ཆེན་རྒྱུད་
སྡེ་རྒྱ་མཚོའི་སྨིན་གྲོལ་གྱི་གདམས་པ་མཐའ་ཡས་པ་ཞིག་ཀྱང་ཕ་ནོར་བུ་ལ་ཕོག་པ་བཞིན་
དུ་ཕུལ་ཏེ་བྱམས་མགོན་སི་ཏུ་རིན་པོ་ཆེ་མཆོག་ཉིད་རེ་ཞིག་མདོ་ཁམས་སུ་ཐེགས། དེ་
ཕྱོགས་སུའང་སྔར་ལྟར་རྒྱལ་བསྟན་སྤྱི་དང་བྱེ་བྲག་སྒྲུབ་བརྒྱུད་ཀྱི་བསྟན་པ་རིན་པོ་ཆེ་འཛིན་
སྐྱོང་སྤེལ་བ་སོགས་ཀྱི་རྨད་དུ་བྱུང་བའི་ཕྲིན་ལས་ཀྱི་རྒྱུན་སྐྱོང་བ་ལ་གཅིག་ཏུ་གཞོལ་བར་
མཛད་དོ། །དེ་རྗེས་སླར་ཡང་སྐྱབས་མགོན་སི་ཏུ་རིན་པོ་ཆེ་མཆོག་ཉིད་དགུང་གྲངས་དྲུག་
ཅུར་ཕེབས་པ། ཤིང་བྱ་༡༩༤༥ ལོར་གདན་ས་ཆེན་པོ་མཚུར་ཕུར་ཕྱག་ཕེབས་ཏེ་༧རྒྱལ་
དབང་ཀརྨ་པ་ཆེན་པོ་མཆོག་དང་། ༧སྐྱབས་མཆོག་༧རྒྱལ་ཚབ་རིན་པོ་ཆེ་སོགས་ཡབ་སྲས་
གསེར་ཞལ་ལྷན་འཛོམས་ཀྱིས་ཐུགས་དགོངས་དབྱེར་མེད་འོད་གསལ་མ་བུ་འདྲེས་ཤིང་རྡོ་
རྗེའི་བཀའ་མཆིད་ཆོས་ཕུང་རྒྱ་མཚོའི་སྙིང་པོ་བདུད་རྩིའི་ཟིལ་མངར་སྙན་ལམ་དུ་ཕན་ཚུན་
འབུལ་བཞེས་ཐོག་༧རྒྱལ་དབང་མཆོག་ལ་རྒྱ་ཆེན་བཀའ་མཛོད་སོགས་ཀྱི་དབང་ལུང་དུ་མ་
ཞིག་འབུལ་རྒྱུ་དབུ་འཛུགས་གནང་། དེ་ནས་མེ་ཁྱི་ཟླ་བ་དང་པོའི་ནང་༧སྐྱབས་མགོན་སི་ཏུ་
རིན་པོ་ཆེ་ཉིད་ཀྱིས་མཁན་སློབ་སྦྲགས་མ་མཛད་དེ་དད་པའི་དགེ་འདུན་བཅུ་ཚོགས་ཀྱི་
དབུས་སུ་༧རྒྱལ་དབང་ཀརྨ་པ་ཆེན་པོར་བསྙེན་རྫོགས་ཀྱི་སྡོམ་པ་ཕུལ་ཏེ་འདུལ་འཛིན་
542



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཡོངས་ཀྱི་གཙུག་གི་ནོར་བུར་མངའ་གསོལ་མཛད། གཞན་ཡང་ཟབ་རྒྱས་སྨིན་གྲོལ་གྱི་ཆོས་
ཚུལ་མཐའ་དག་བུམ་པ་གང་བྱོའི་ཚུལ་དུ་ལེགས་པར་འབུལ་བཞེས་གྲུབ་སྟེ་དོན་བརྒྱུད་ཀྱི་
བསྟན་པ་རིན་པོ་ཆེ་ཕྱག་ཏུ་ཕུལ། དེ་ནས་ཡབ་སྲས་ཕན་ཚུན་ཐུགས་ཤིན་ཏུ་ཕྲེང་བཞིན་པའི་
ངང་ནས་སྐྱབས་མགོན་སི་ཏུ་རིན་པོ་ཆེ་སྟོན་འཁོར་མདོ་ཁམས་ཕྱོགས་སུ་ཆིབས་ཞལ་བསྒྱུར་
ཏེ། འབྱོན་ལམ་ཀུན་ཏུ་གདུལ་བྱ་དཔག་ཏུ་མེད་པའི་རྒྱུད་ལ་གྲོལ་བ་བཞི་ལྡན་གྱིས་ཐར་པ་
དང་ཐམས་ཅད་མཁྱེན་པའི་ས་བོན་གྲུངས་པོ་བསྐྲུན་པར་མཛད་བཞིན་གདན་ས་ཆེན་པོ་
དཔལ་སྤུངས་ཡིད་དགའ་ཆོས་འཛིན་དུ་ཞབས་སོར་བཀྲིས་ཀྱི་རེ་ཁ་མངོན་པར་འཁོད་དེ་
མདོ་སྟོད་སྨད་རྒྱ་འཇང་ཚུན་གྱི་མཆོག་དམན་བར་མའི་གདུལ་བྱ་མཐའ་བཀླས་པ་ལ་ཟབ་
རྒྱས་ཆོས་ཀྱི་འཁོར་ལོ་བར་མེད་དུ་བསྐོར་བར་མཛད་དོ། །དེ་ལྟར་བྱམས་མགོན་ཆོས་ཀྱི་
རྒྱལ་པོ་དེ་ཉིད་ཀྱི་གསང་བ་བསམ་གྱིས་མི་ཁྱབ་པའི་རྣམ་ཐར་རྒྱ་མཚོ་ལྟ་བུ་ཞིག་བཞུགས་
པ་ནི་འཕགས་ཆེན་རྣམས་ཀྱིས་ཀྱང་གཞལ་བར་མི་ནུས་མོད། འོན་ཏེ་སྐབས་མགོན་གང་གི་
དངོས་སློབ་མཁན་པོ་འཇམ་དབྱངས་དཔལ་བཟང་མཆོག་གིས་རྗེ་བླ་མའི་ཐུན་མོང་ཕྱི་ཡི་
རྣམ་ཐར་ཉུང་ངུ་ཞིག་འབྲི་ཆོག་པའི་བཀས་གནང་བ་གསོལ་བ་བཏབ་པའི་ཚེ། ཞལ་སྔ་ནས།
ཁྱོད་ཀྱིས་རྣམ་ཐར་བྲིས་ན་ཡོན་ཏན་མང་པོ་ཅི་ཡང་འབྲི་རྒྱུ་མེད། རང་སེམས་ཆོས་སྐུའི་རང་
ཞལ་སྒོམ་མེད་ཡེངས་མེད་ཀྱིས་མཇལ་ཟིན། ད་དོན་མ་འགྲུབ་ཅི་ཡང་ལུས་པ་མེད། གང་
བྱས་ཤུགས་འབྱུང་གུ་ཡངས་བློ་བདེ་སྣང་བ་བག་ཡངས། བཟང་རེ་ངན་དོགས་མེད་པའི་ངང་
ནས་གནས་པས་ཆོག་པ་འདི་ངེད་ཀྱི་རྣམ་ཐར་ཡིན་གསུངས་པ་དང་། གཞན་ཡང༌། ངེད་ལ་
བདེན་འཛིན་ཡོད་མི་དར། ཞེ་སྡང་ཡང་སྔོན་ཙམ་ནས་ཡོད་མ་མྱོང་ཡང་དགོན་གོག་བལྟ་
རྟོགས་དགོས་དུས་སྐབས་འགར་འར་འུར་ཚབ་ཚུབ་བྱེད་མདོག་ལྟ་བུ་ལྟར་སྣང་ལ་དགོས་
543



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འདུག འདོད་ཆགས་དང་གཏི་མུག་གི་བག་ཆགས་ཅུང་ཟད་ཡོད་འདུག་ཀྱང་བདེན་འཛིན་
མེད་སྟབས་གང་བྱས་ཆོག་འདུག སྤྱིར་སྣང་སྲིད་ལྷ་སྔགས་ཡེ་ཤེས་ཀྱི་རོལ་པ་ལ་ངེས་པ་
བརྟན་པོ་ཡོད་ཅེས་གསུངས་པ་འདིས་གང་གི་སྤང་རྟོགས་ཀྱི་ཡོན་ཏན་སྒོམ་མེད་ཆོས་སྐུའི་
རྒྱལ་ས་ཡེ་ནས་བརྙེས་ཟིན་པའི་ཚུལ་མི་འཇིགས་པའི་སེངྒེའི་སྒྲ་ཆེན་པོ་བསྒྲགས་པར་མཛད་
པ་འདི་ཉིད་རྣམ་ཐར་གྱི་སྙིང་པོའི་སྙིང་པོ་ཡིན་པར་འཁུམས་སོ། །དེ་ལྟར་བྱམས་མགོན་
ཆོས་ཀྱི་རྒྱལ་པོ་དེ་ཉིད་རེ་ཞིག་གདུལ་བྱ་གཞན་དུ་དགོངས་ཏེ་དགུང་གྲངས་དྲུག་ཅུ་རྩ་
བདུན། རབ་བྱུང་བཅུ་དྲུག་པའི་ཆུ་ཕོ་འབྲུག ཕྱི་ལོ་༡༩༥༢ ལོར་དགའ་ལྡན་ཡིད་དགའ་
ཆོས་འཛིན་ག་ལ་བ་དེར་བཞུད་དོ། །
དེ་ཡང་ཀུན་མཁྱེན་ཏཱ་ཡི་སི་ཏུ་པདྨ་དབང་མཆོག་རྒྱལ་པོ་དང་། འཇམ་མགོན་ཀོང་
སྤྲུལ་སྐུ་ཕྲེང་གཉིས་པ་དཔལ་ལྡན་མཁྱེན་བརྩེའི་འོད་ཟེར་རྣམ་གཉིས་ཀྱི་ཐུགས་གསང་
དཔལ་གྱི་བེའུར་ཡོངས་སུ་བཏམས་པའི་ཟབ་རྒྱས་ཆོས་ཀྱི་བདུད་རྩི་མཐའ་དག་འཇིག་རྟེན་
དབང་ཕྱུག་༧རྒྱལ་དབང་ཀརྨ་པ་སྐུ་ཕྲེང་བཅུ་དྲུག་པ་ཆེན་པོ་མཚན་བརྗོད་པར་དཀའ་བ་
དཔལ་ལྡན་རང་བྱུང་རིག་པའི་ཡེ་ཤེས་ལུང་རྟོགས་ཆོས་ཀྱི་ཉི་མ་ཕྲིན་ལས་དོན་ཀུན་གྲུབ་
པའི་སྡེ་མཆོག་གིས་གསན་ཏེ། དེ་ཡང་༧རྒྱལ་མཆོག་བཅུ་དྲུག་པ་ཆེན་པོ་འདི་ཉིད་ནི།
༧སྐྱབས་མགོན་གོང་མ་མཁའ་ཁྱབ་རྡོ་རྗེའི་འདའ་ཁའི་ཞལ་ཆེམས་ཀྱི་ལུང་བྱང་ལས།
འདི་ནས་ཤར་ཕྱོགས་གསེར་ལྡན་ཆུ་ཡི་འགྲམ། །
མདའ་བསྣུན་དཔའ་བོས་བཟུང་བའི་ལྗོངས་ཀྱི་ཆར། །
ལྷུན་ཆགས་སེངྒེ་འགྱིངས་པའི་ཕང་པ་རུ། །
544



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
དཔལ་གྱི་རི་ལ་ཨ་དང་ཐུབ་ཀྱིས་བརྒྱན། །
ས་ཡི་ཁྱིམ་དུ་ཆོས་དཀར་རྗེའུའི་རིགས། །
འཇིག་རྟེན་མཁའ་འགྲོའི་ལྷུམས་སུ་གནས་མལ་མཐོང་། །
གླང་གི་ལོ་འམ་བྱི་བ་ལོ་པ་ཞིག །
ཨ་ཏི་ཁྱབ་བརྡལ་ཀུན་བཟང་མཁའ་དབྱིངས་ལས། །
སྣང་རིག་ཟུང་འཇུག་ཡེ་ཤེས་སྒྲོན་མེ་ཆེ། །
རང་བྱུང་ཁྱབ་བདག་རིག་པའི་རྡོ་རྗེར་འབོད། །
ཅེས་སོགས་ཀྱིས་སྐུ་ཕྲེང་ཕྱི་མ་གར་འཁྲུངས་ཀྱི་ཡུལ་ཕྱོགས་དང་ཡབ་ཡུམ་རིགས་རུས་
ཁྱེའུའི་དགུང་སྙིང་དང་བཅས་པའི་མཚན་རྣམས་གསལ་བར་ལུང་བསྟན་པ་བཞིན། ཤར་
ཕྱོགས་མདོ་ཁམས་སྡེ་དགེའི་ཁུལ་ཆུ་བོ་གསེར་ལྡན་ཏེ་འབྲི་ཀླུང་དལ་གྱིས་འབབ་པའི་
འགྲམ་མདན་ཁོག་གི་བྱེ་བྲག་སེང་གེ་གནམ་རྫོང་དུ། ཨ་ཐུབ་ཅེས་པའི་འཁྲུངས་གཞིས་སུ་
ཡབ་ཚེ་དབང་ཕུན་ཚོགས་དང་ཡུམ་སྐལ་བཟང་ཆོས་སྒྲོན་གཉིས་ཀྱི་སྲས་སུ་རབ་བྱུང་བཅོ་ལྔ་
པའི་ཤིང་ཕོ་བྱི་བ་ཟླ་བ་དྲུག་པའི་ཚེ་བཅོ་ལྔ། ཕྱི་ལོ་ ༡༩༢༤ ལོར་སྣོད་བཅུད་མཐའ་དག་
ཤིས་པའི་དགེ་མཚན་གྱི་སྣང་བས་ཁྱབ་བཞིན་པ་དང་ལྷན་ཅིག་མགོན་པོ་གང་གི་མཚན་
དཔེའི་མེ་ཏོག་མངོན་པར་བཞད་དོ། །དེ་ཡང་༧སྐྱབས་མགོན་གོང་མའི་ལུང་བྱང་ཞལ་
ཆེམས་དང་། བྱམས་མགོན་ཏཱ་ཡི་སི་ཏུ་རིན་པོ་ཆེ་མཆོག་ལ་ཞལ་གཟིགས་ལུང་བསྟན་དང་།
༧གོང་ས་༧སྐྱབས་མགོན་ཆེན་པོ་སྐུ་ཕྲེང་བཅུ་གསུམ་པ་ཆེན་པོ་མཆོག་གི་ཡེ་ཤེས་དབྱིངས་
གཟིགས་ཀྱིས་བཀའ་བཏགས་ཕྱག་རྒྱའི་དགོངས་པ་རྣམས་རྩེ་མཐུན་ཐོག་༧རྒྱལ་དབང་
ཀརྨ་པའི་ཡང་སྲིད་མཆོག་གི་སྤྲུལ་པའི་སྐུ་འཁྲུལ་བྲལ་ངེས་འདྲོངས་ཀྱིས་ངོས་འཛིན་ཞུས་ཏེ།
545



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དགུང་གྲངས་བདུན་པར་ཀན་ཏིང་ཏཱ་ཡི་སི་ཏུ་རིན་པོ་ཆེ་མཆོག་དང༌། འཇམ་མགོན་ཀོང་
སྤྲུལ་དཔལ་ལྡན་མཁྱེན་བརྩེའི་འོད་ཟེར་ལྷན་ཞལ་མདན་ཁོག་ཏུ་ཕེབས་ཏེ་ཡང་སྲིད་མཆོག་
སྤྲུལ་རིན་པོ་ཆེར་ཐོག་མར་སྐུ་འཁྲུས་གསོལ་ཞིང་། དབུ་སྐྲ་གཙུག་ཕུད་བཞེས་ཏེ་དཔལ་
ལྡན་རང་བྱུང་རིག་པའི་རྡོ་རྗེ་ཕྱོགས་ཐམས་ཅད་ལས་རྣམ་པར་རྒྱལ་བའི་སྡེ་ཞེས་པའི་མཚན་
དང་ན་བཟའ་གསོལ། དེ་རྗེས་ལྕགས་ལུག་ཟླ་བ་གཉིས་པའི་ནང་དཔལ་སྤུངས་ཐུབ་བསྟན་
ཆོས་འཁོར་གླིང་དུ་གདན་དྲངས་ཏེ་ལྷ་དང་མིའི་མཆོད་པའི་སྤྲིན་ཕུང་མཐའ་ཡས་པ་དང་
བཅས་མི་འཇིགས་གདོང་ལྔས་བཏེག་པའི་གསེར་གྱི་ཁྲི་ལ་མངའ་གསོལ་ཞུས་ཏེ་བསྟན་དང་
འགྲོ་བའི་དོན་རླབས་པོ་ཆེ་འབྱུང་བའི་ཕྲིན་ལས་ཀྱི་སྒོ་བརྒྱ་ཕྱེ་བར་མཛད་དོ། །དེ་ནས་
༧རྒྱལ་དབང་མཆོག་དང་སི་ཏུ་རིན་པོ་ཆེ་སྟོན་འཁོར་བོད་དབུས་ཕྱོགས་སུ་ཆིབས་ཞལ་
བསྒྱུར་ཏེ་ཕེབས་ལམ་ཀུན་ཏུ་གདུལ་བྱའི་སྐྱེ་བོ་གྲངས་མེད་པ་ཞིག་ལ་ཟབ་རྒྱས་ཆོས་ཀྱི་
འཁོར་ལོ་བསྐོར་བར་མཛད་པ་སོགས་ཀྱིས་ཀུན་གྱི་རེ་བ་མ་ལུས་པ་སྐོང་བར་མཛད།
ལྕགས་ལུག་ཟླ་བ་བརྒྱད་པའི་ནང་༧རྒྱལ་དབང་སྐུ་ཕྲེང་རིམ་བྱོན་གྱིས་བྱིན་གྱིས་བརླབས་
ཤིང་། དཔལ་འཁོར་ལོ་སྡོམ་པའི་དཀྱིལ་འཁོར་འོག་མིན་ཐུགས་ཀྱི་གནས་མཆོག་མཚུར་
མདོ་བོ་ལུང་གི་གདན་ས་ཆེན་པོར་ཆེ་རྒུ་ཀུན་གྱིས་མཆོད་རྫས་དཔག་ཏུ་མེད་པ་དང་བཅས་
པས་མདུན་བདར་ཏེ་༧ཞབས་སོར་བཀྲིས་ཀྱི་རེ་ཁ་མངོན་པར་བཀོད་པས་ཀུན་ཀྱང་རྫོགས་
ལྡན་དང་པོའི་དཔལ་ལ་སྤྱོད་པར་གྱུར། དེ་རྗེས་མི་རིང་བར་ལྷ་ལྡན་དུ་༧གོང་ས་༧སྐྱབས་
མགོན་ཆེན་པོའི་མདུན་དུ་དབུ་སྐྲ་གཙུག་ཕུད་ཕུལ་ཞིང་། ཐུབ་བསྟན་རིག་གྲོལ་ཡེ་ཤེས་
ཞེས་པའི་མཚན་དང་། ༧ཞབས་བརྟན་གསོལ་འདེབས་འཆི་མེད་བདུད་རྩིའི་བུམ་བཟང་
ཞེས་པ་ལྗགས་རྩོམ་གནང་སྟེ་སྩལ་བ་སོགས་གཟིགས་ཟོས་བཀྲིན་བླ་མེད་དུ་བསྐྱངས།
546



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
སླར་གདན་སར་ཕེབས་ཏེ་མཚུར་མདོ་བོ་ལུང་གི་སྤྲུལ་པའི་གཙུག་ལག་ཁང་དུ་ཆོས་ཀྱི་
འཁོར་ལོས་བསྒྱུར་བའི་མི་འཇིགས་སེང་གེའི་ཁྲི་འཕང་མཐོན་པོར་མངའ་གསོལ་ཟབ་རྒྱས་
ཞུས་པ་དང་ལྷན་ཅིག་༧སྐྱབས་མགོན་འབྲུག་ཆེན་མི་ཕམ་ཆོས་ཀྱི་དབང་པོ་དང་། བྱམས་
མགོན་ཏཱ་ཡི་སི་ཏུ་པདྨ་དབང་མཆོག་རྒྱལ་པོ། གོ་ཤཱི་༧རྒྱལ་ཚབ་གྲགས་པ་རྒྱ་མཚོ། དཔལ་
ལྡན་དཔའ་བོ་གཙུག་ལག་སྨྲ་བ་སོགས་སྐྱེས་ཆེན་དམ་པ་རྣམས་ཀྱིས་མངའ་དབང་ཤིས་
བརྗོད་ཀྱི་མེ་ཏོག་ཀུན་ཏུ་བསྙིལ་བར་མཛད་པས་དགེ་མཚན་གྱི་སྣང་བ་དམ་པས་སྲིད་ཞི་
ཀུན་ཏུ་འགེངས་པར་གྱུར། དེ་ནས་གདུལ་བྱ་རྣམས་ལམ་རིམ་འཇུག་གིས་བགྲོད་དགོས་
པར་རྣམ་ཐར་གདམས་ངག་ཏུ་འདོམས་པའི་ཕྱིར། ཐོག་མར་བཅུ་ཕྲག་རིག་པའི་གཞུང་ལ་
ནང་བྱན་ཆུབ་པ་མཱ་ཧ་པཎྜི་ཏ་འབོ་གངས་དཀར་རིན་པོ་ཆེའི་མདུན་ནས་ཐུན་མོང་རིག་པའི་
གཞུང་དང་། ཐུན་མིན་མདོ་སྔགས་ཀྱི་གཞུང་ཅི་རིགས་ཤིག་ལ་གསན་བསམ་མཛད། ལྷག་
པར་༧རྒྱལ་མཆོག་ཉིད་དགུང་གྲངས་བཅུ་གསུམ་སྐོར་ཕེབས་སྐབས་མདོ་ཁམས་སུ་གདན་
ས་ཆེན་པོ་དཔལ་སྤུངས་ཐུབ་བསྟན་ཆོས་འཁོར་གླིང་དུ་ཆེད་ཕེབས་ཀྱིས་བྱམས་མགོན་སི་ཏུ་
རིན་པོ་ཆེ་སོགས་རིགས་ཀྱི་བདག་པོར་བཀུར་བའི་བླ་མ་རྣམས་ཀྱི་མདུན་ནས་ཟབ་གསང་
སྨིན་གྲོལ་གྱི་རྒྱུན་སོགས་གསན་བཞེས་གནང་བ་ལ་དུས་འདའ་བར་མཛད། དགུང་གྲངས་
བཅོ་ལྔ་པ་ས་ཕོ་སྟག་གི་ལོར་བྱམས་མགོན་ཏཱ་ཡི་སི་ཏུ་པདྨ་དབང་མཆོག་རྒྱལ་པོའི་མདུན་
ནས་དགེ་ཚུལ་གྱི་སྡོམ་པ་བཞེས་ཏེ། དཔལ་ལྡན་རང་བྱུང་རིག་པའི་ཡེ་ཤེས་ལུང་རྟོགས་ཆོས་
ཀྱི་ཉི་མ་ཕྲིན་ལས་དོན་ཀུན་གྲུབ་པའི་སྡེ་ཞེས་པའི་མཚན་གསོལ་བ་དང་དུས་མཚུངས་འཇའ་
འོད་མེ་ཏོག་གི་ཆར་དང་། འཕགས་པ་དགྱེས་པའི་ཚུལ་ཁྲིམས་ཀྱི་དྲི་བསུང་ཞིམ་པོས་ཁྱབ་
པ་ཀུན་གྱི་མཐུན་སྣང་དུ་གྲུབ། དེ་རྗེས་རིམ་པར་ཤིང་རྟ་གཉིས་ཀྱི་བཀའ་སྲོལ་སོ་སོའི་བྱང་
547



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སྡོམ་བཞེས་ཏེ། མཚན་བྱང་ཆུབ་སེམས་དཔའ་བློ་གྲོས་ཞི་བའི་སྙིང་པོ་གཞན་ཕན་ཆོས་ཀྱི་
ཟླ་བ་ཞེས་གསོལ་ཏེ་སྙིང་རྗེའི་དབང་ཕྱུག་འཕགས་མཆོག་སྤྱན་རས་གཟིགས་ཀྱི་རྣམ་ཐར་
ལྷུར་བཞེས་མཛད། གཞན་ཡང་ལྷོ་བྲག་མར་པའི་གསེར་ཆོས་ཕྱོགས་གཅིག་ཏུ་བསྒྲིགས་པ་
བཀའ་བརྒྱུད་སྔགས་མཛོད་དང་། སྒྲུབ་བརྒྱུད་ཤིང་རྟ་བརྒྱད་ཀྱི་གདམས་ངག་ཕྱོགས་གཅིག་
ཏུ་བསྡུས་པ་གདམས་ངག་མཛོད་དང་། ཀར་ལུགས་དཀྱིལ་འཁོར་རྣམས་ཀྱི་སྨིན་གྲོལ་རྒྱབ་
རྟེན་དང་བཅས་པ་དང་། རྒྱུད་ཐམས་ཅད་ཀྱི་རྩེ་མོ་དཔལ་དུས་ཀྱི་འཁོར་ལོའི་དབང་མོ་ཆེ་
ཡོངས་སུ་རྫོགས་པ་གསན་ཏེ། དེ་སྐབས་ཀྱི་གསང་མཚན་དུ་དཔལ་མཆོག་གི་རང་བྱུང་ཡེ་
ཤེས་རྡོ་རྗེ་ཞེས་པ་གསོལ། དེ་ཡང་ངེས་པའི་དོན་དུ་༧རྒྱལ་བའི་དབང་པོ་དེ་ཉིད་སྤང་རྟོགས་
མཐར་ཕྱིན་པ་བཅུ་གསུམ་རྡོ་རྗེ་འཛིན་པའི་ས་མངོན་དུ་གྱུར་ཟིན་པ་ནི། མོས་བློས་ཡར་
གཞལ་ཙམ་མིན་པར་ཡོངས་སུ་གྲགས་ཤིང་གྲུབ་པ་ཉིད་ཡིན་ལ། ཚུར་མཐོང་གདུལ་བྱའི་
ངོར་ཡང་ཟབ་གསང་སྒོ་མོ་བརྒྱ་ཕྲག་གཅིག་ཅར་དུ་འབྱེད་ནུས་པ་སོགས་གསང་བ་ཟབ་མོའི་
གནས་མཐའ་དག་ལ་གཞན་འདྲིང་མི་འཇོག་པའི་མཁྱེན་རབ་དང་སྤོབས་པའི་གཏེར་ཆེན་པོ་
ཡོངས་སུ་གྲོལ་ཏེ་དོན་བརྒྱུད་ཀྱི་བསྟན་པ་རིན་པོ་ཆེའི་བདག་པོར་གདོད་ནས་གྲུབ་བཞིན།
སླར་ཡང་ངེས་པ་དོན་གྱི་གསུམ་ལྡན་རྡོ་རྗེ་འཛིན་པ་ཆེན་པོ་ས་གསུམ་ན་འགྲན་ཟླ་ཐམས་
ཅད་དང་བྲལ་ཞིང་རབ་འབྱམས་དཀྱིལ་འཁོར་རྒྱ་མཚོའི་སྤྲོ་བསྡུའི་བདག་ཉིད་སྙིང་པོ་དོན་
གྱི་རྒྱལ་ཐབས་ཆེན་པོར་མངའ་གསོལ་ཏེ་ཆེ་རྒུ་ཡོངས་ཀྱིས་༧ཞབས་ཀྱི་པདྨོ་ལ་གུས་པ་ཆེན་
པོས་མཆོད་དོ། །དེ་རྗེས་བོད་དབུས་ཕྱོགས་སུ་ཆིབས་ཞལ་བསྒྱུར་ཏེ་ཕེབས་ལམ་རྣམས་
སུའང་ཕྱོགས་དང་རིས་སུ་མ་མཆིས་པའི་སེར་སྐྱ་འབུམ་ཕྲག་དུ་མར་དྲང་ངེས་ཆོས་ཀྱི་བདུད་
རྩི་འགྱེད་ཅིང་། མཐོན་མཐིང་མི་བསྐྱོད་པའི་བདག་ཉིད་མཐོང་གྲོལ་དབུ་ཞྭ་རིན་པོ་ཆེ་
548



རྒྱུ
དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
མཇལ་སྒྲོན་སོགས་འབྲེལ་ཚད་དོན་ལྡན་གྱི་ཕྲིན་ལས་སྐྱོང་བཞིན་ངང་གདན་ས་ཆེན་པོ་
མཚུར་མདོ་བོ་ལུང་དུ་ཕྱག་ཕེབས་ཏེ། སྔར་བཞིན་གསན་བསམ་ཉམས་བཞེས་དང་སྨིན་
གྲོལ་འཆད་སྤེལ་སོགས་ལ་གཡེལ་བ་མེད་པར་མཛད། དགུང་གྲངས་ཉེར་གསུམ་མེ་ཁྱི།
༡༩༤༦ ལོར་བརྟན་མཁས་ཡོན་ཏན་ཀུན་ཚང་བྱམས་མགོན་ཏཱ་ཡི་སི་ཏུ་པདྨ་དབང་མཆོག་
རྒྱལ་པོའི་ཞལ་སྔ་ནས་ཀྱིས་མཁན་སློབ་སྦྲགས་མ་མཛད་ཅིང་དད་པའི་དགེ་འདུན་བཅུ་
ཚོགས་ཀྱི་དབུས་སུ་བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་པར་བཞེས་ཏེ་
བྱང་ཕྱོགས་ཐུབ་པའི་དབང་པོའི་རྒྱལ་ཚབ་ཆེན་པོའི་སྐུར་བཞེངས། དེ་ཡང་དམ་ཆོས་འདུལ་
བའི་སྡེ་སྣོད་ལས་ཇི་སྐད་གསུངས་པའི་བསླབ་པ་ཕྲ་མོ་ཚུན་ཆད་ལའང་སྤྱན་གྱི་འབྲས་བུ་
བཞིན་དུ་སྲུང་སྡོམ་མཛད་པས་སྐུ་བཙུན་པའི་མཐར་ཐུག་པ་འཕགས་པ་ཉེ་བར་འཁོར་གྱི་
བརྟུལ་ཞུགས་ཀྱིས་ཀྱང་འགྲན་པར་མི་ནུས་པའི་ངང་ཚུལ་དུ་བཞུགས་ཤིང་། གང་གི་ཞབས་
རྡུལ་དུ་རེག་པའི་རྗེས་འཇུག་རྣམས་ཀྱང་ཐོག་མ་ཉིད་དུ་ཡོན་ཏན་ཀུན་གྱི་གཞི་བརྟེན་ལྷག་
པ་ཚུལ་ཁྲིམས་ཀྱི་བསླབ་པ་རིན་པོ་ཆེའི་བསིལ་ཁང་དུ་གཞུག་སྟེ་སྟོན་པ་ཐུབ་པའི་དབང་
པོས་བཅས་མཚམས་ལས་མི་འདའ་བའི་འདུལ་བའི་གནང་བཀག་གི་བསླབ་བྱ་ཕྲ་རག་
མཐའ་དག་ཕ་ཡིས་བུ་ལ་འདོམས་པ་བཞིན་དུ་ཡང་ནས་ཡང་དུ་གདམས་པར་མཛད། དེ་
ཡང་དམ་ཆོས་འདུལ་བའི་སྡེ་སྣོད་ལ་ཤིན་ཏུ་གུས་པ་ཆེན་པོས་ལྷུར་བཞེས་གནང་བས། དགེ་
ཚུལ་སློང་གང་ཞིག་བསླབ་སྡོམ་ལས་ཉམས་པར་གྱུར་པ་གཟིགས་ཚེ་ཤིན་ཏུ་ཐུགས་ཕམ་
པའི་ཚུལ་གྱིས་སྐབས་འགར་སྤྱན་ཆབ་ཀྱང་བསིལ་བར་མཛད། དེ་ལས་ལྡོག་སྟེ་ཚུལ་
ཁྲིམས་རིན་པོ་ཆེ་ལ་གཅེས་སྤྲས་སུ་བྱེད་པ་ཉིད་དགྱེས་པ་བསྐྱེད་པའི་མཆོད་སྤྲིན་བླ་མེད་དུ་
གྱུར། དེ་ཡང་༧རྒྱལ་བའི་དབང་པོ་མཆོག་གིས་སྔོན་རྗེས་རྣམས་སུ་༧སྐྱབས་རྗེ་ཞྭ་དམར་
549



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རིན་པོ་ཆེ་མཆོག་དང་། བྱམས་མགོན་ཏཱ་ཡི་སི་ཏུ་རིན་པོ་ཆེ། འཇམ་མགོན་ཀོང་སྤྲུལ་རིན་པོ་
ཆེ། སྐྱབས་རྗེ་༧རྒྱལ་ཚབ་གོ་ཤྲི་རིན་པོ་ཆེ་སྟེ་ཐུགས་སྲས་རྣམ་བཞི་གཙོས་བསྟན་པ་འཛིན་
པའི་སྐྱེས་ཆེན་བླ་སྤྲུལ་སོགས་བསྒྲུབ་བྱ་ཁྲི་ཕྲག་ལ་ཉེ་བ་ཞིག་རབ་ཏུ་བྱུང་ཞིང་བསྙེན་པར་
རྫོགས་པའི་དགེ་སློང་གི་དངོས་པོ་བསྒྲུབས་པས་བསླབ་གསུམ་ལུང་རྟོགས་ཀྱི་མངའ་བདག་
ངུར་སྨྲིག་རྒྱལ་མཚན་འཛིན་པའི་སྡེས་ཕྱོགས་དང་ཕྱོགས་བྲལ་ཀུན་ཏུ་གཏམས་པར་མཛད་
པ་ནི་རྒྱལ་བའི་བསྟན་པ་རིན་པོ་ཆེ་སྤྱི་ལ་བཀྲིན་དང་ངོ་མཚར་རྨད་དུ་བྱུང་བའི་རྣམ་ཐར་
ཞིག་གོ །ཕྱི་ལོ་༡༩༤ ་་༌་ ༨ གཉིས་སུ་བལ་ཡུལ་དང་རྒྱ་གར་དུ་གནས་གཟིགས་མཆོད་
སྨོན་ཟབ་རྒྱས་བསྐྱངས་རྗེས་ཁུ་ནུའི་རྒྱུད་གངས་ཏི་སེར་གནས་གཟིགས་ཞབས་བསྐོར་
སོགས་ལེགས་པར་གྲུབ་ནས། རིམ་བཞིན་བྲག་སྐྱ་དང་། དགེ་རྒྱས། འབོ་དཀར། སྨན་སྡོང་
དགོན་རྣམས་ཕེབས་ལམ་མཛད་དེ་སོ་སོར་སེར་སྐྱ་ཁྲི་ཕྲག་དུ་མར་མཐོང་གྲོལ་དབུ་ཞྭ་རིན་
པོ་ཆེ་མཇལ་སྒྲོན་དང་། རང་སྐལ་དང་འཚམས་པའི་ཆོས་ཀྱི་བདུད་རྩིས་རྒྱུད་ཡོངས་སུ་སྨིན་
པར་མཛད་བཞིན་གདན་ས་ཆེན་པོ་མཚུར་ཕུར་༧ཞབས་པད་བདེ་བར་བཀོད་དོ། །ས་གླང་
༡༩༤༩ ལོར་༧རྒྱལ་སྲས་འཇམ་མགོན་དཔལ་ལྡན་མཁྱེན་བརྩེའི་འོད་ཟེར་གྱི་མདུན་ནས་
རིན་ཆེན་གཏེར་མཛོད་ཆེན་མོའི་སྨིན་གྲོལ་རྒྱབ་རྟེན་དང་བཅས་པ་ དང༌། གཞན་ཡང་རང་
ལུགས་ཐུན་མོང་མ་ཡིན་པའི་ཐབས་ལམ་ནཱ་རོ་ཆོས་དྲུག་དང་གྲོལ་ལམ་ཕྱག་རྒྱ་ཆེན་པོ་
སོགས་གདམས་པའི་ཆོས་མཛོད་མཐའ་དག་ནོར་བདག་པོའི་ཚུལ་དུ་ཕུལ་བཞེས་མཛད་
པས། རྗེ་འཇམ་མགོན་མཁྱེན་བརྩེའི་འོད་ཟེར་མཆོག་༧རྒྱལ་བའི་དབང་པོ་གང་གི་རིགས་
ཀྱི་བདག་པོར་མངའ་གསོལ་ཞིང་བཀའ་བརྒྱུད་རིན་པོ་ཆེའི་བརྒྱུད་པ་གསེར་རིའི་ཕྲེང་བར་
བཞུགས་སུ་གསོལ་ཏེ་ཐུགས་དགོངས་དབྱེར་མེད་གཅིག་ཏུ་འདྲེས་པར་གྱུར། ཕྱི་ལོ་༡༩༥༩
550



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར། །
ལོར་རྒྱ་ནག་ཏུ་རྩ་ཁྲིམས་གཏན་འབེབས་སོགས་ཀྱི་སླད་རྒྱལ་ཡོངས་ཚོགས་འདུ་ཆེན་པོར།
སྤྱི་ནོར་༧གོང་ས་༧སྐྱབས་མགོན་ཆེན་པོ་མཆོག་གིས་དབུས་བོད་ཀྱི་བླ་དཔོན་ཆེ་གྲས་རྣམས་
གདན་ཞུས་ལྟར། ༧རྒྱལ་དབང་ཀརྨ་པ་མཆོག་ཀྱང་༧གོང་ས་༧སྐྱབས་མགོན་ཆེན་པོ་མཆོག་
དང་ལྷན་ཕེབས་ཀྱིས་བོད་ཀྱི་དཀའ་རྙོག་སེལ་ཕྱིར་ཞི་བའི་གྲོས་མོལ་གནང་སྐབས་དབུ་
འོག་དཔུང་འདེགས་ཀྱི་ཚུལ་དུ་སྲི་ཞུ་གང་དགོས་ཞུ་གནང་མཛད། དེ་སྐབས་ཕར་ཚུར་འབྱོན་
ལམ་གང་འཁེལ་མདོ་སྟོད་སྨད་ཁུལ་གྱི་སྐྱེ་བོ་གྲངས་ལས་འདས་པ་ལའང་འཛད་མེད་ཆོས་
སྦྱིན་གྱིས་ཀུན་གྱི་རེ་འདོད་མ་ལུས་པ་ཚུལ་བཞིན་བསྐངས་ཏེ་གསང་གསུམ་ཉེ་ཞོ་མེད་པར་
གདན་སར་༧ཞབས་སོར་བཀོད། དེ་རྗེས་ཕྱི་ལོ་༡༩༥༦ མེ་སྤྲེལ་ལོར། ༧གོང་ས་༧སྐྱབས་
མགོན་༧རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་མཆོག་མཚུར་ཕུར་
སྔོན་ནས་གདན་ཞུས་གསོལ་བཏབ་བཞིན་ཆིབས་བསྒྱུར་བཀྲིན་བསྐྱངས་ཏེ། ཚེས་བཅུའི་
གར་འཆམས་ཆེན་མོ་གཟིགས་འབུལ་ཞུས་པར་དགྱེས་པ་ཆེན་པོས་གཟིགས་ཞིབ་དང་
འབྲེལ་དཔོན་སློབ་ཕན་ཚུན་ནང་མའི་གསུང་མཆིད་ལྷུག་པོར་གྲོལ་ཞིང་ཐུགས་ཀྱི་དགོངས་
ཀློང་དབྱེར་མེད་དུ་གྱུར་པ་མ་ཟད། ༧གོང་ས་༧སྐྱབས་མགོན་ཆེན་པོ་མཆོག་གི་ཞལ་སྔ་ནས་
ཀྱིས་དེར་འདུས་སེར་སྐྱ་མང་ཚོགས་རྣམས་ལ་མཐོང་གྲོལ་ཞལ་མཇལ་དང༌། ཐོས་གྲོས་
ཚངས་པའི་དབྱངས་ཀྱིས་ཟབ་གསང་ཆོས་ཀྱི་སྒོ་བརྒྱ་དབྱེ་བར་མཛད་པ་སོགས་ཀྱིས་སྣོད་
བཅུད་མཐའ་དག་སུམ་རྩེན་གྱི་དཔལ་ལ་འགྲན་པར་གྱུར། དེ་རྗེས་སླར་ཡང་རྒྱ་གར་དུ་
གནས་བརྟན་སྡེ་པའི་ལུགས་ཀྱི་སངས་རྒྱས་མྱ་ངན་ལས་འདས་ནས་ལོ་ཉིས་སྟོང་ལྔ་བརྒྱ་
འཁོར་བའི་དུས་དྲན་དང་བསྟུན་འཕགས་བལ་དུ་ནང་པའི་གནས་ཆེན་ཀུན་ལ་གནས་
གཟིགས་དང་མཆོད་སྤྲིན་ཟབ་འབུལ་དང་འབྲེལ་ཐུགས་སྨོན་ཟབ་རྒྱས་བསྐྱངས་ཏེ་འབྲས་
551



h
སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ། །
ལྗོངས་རྒྱུད་གདན་སར་ཞབས་པད་བདེ་བར་འཁོད། ཕྱི་ལོ་༡༩༥༩ ལོར་རྒྱ་མིས་བོད་དུ་
རྒྱལ་བསྟན་ཆབ་སྲིད་དང་བཅས་པ་རྨེགས་མེད་དུ་བཅོམ་པའི་དྲག་གནོན་ཚད་ལས་བརྒལ་
བ་ཞིག་བརྩམས་པའི་ཉེར་ལེན་གྱིས། རྒྱ་གར་འཕགས་པའི་ཡུལ་དུ་རེ་ཞིག་ཉེན་གཡོལ་དུ་
མ་ཕེབས་ཐབས་མེད་དུ་གྱུར། འོན་ཏེ་ཐུགས་བསྐྱེད་དང་ཕྲིན་ལས་རྨད་དུ་བྱུང་བའི་མཐུ་ལ་
བརྟེན་ནས་རྒྱལ་བསྟན་སླར་གསོའི་ཆེད་དུ་འབྲས་ལྗོངས་སུ་གདན་ས་ཆེན་པོ་བཤད་སྒྲུབ་
ཆོས་འཁོར་གླིང་དང་། སྒྲུབ་གྲྭ་དང་། བཤད་གྲྭ་སོགས་རིམ་བཞིན་ཕྱག་བཏབ་སྟེ་འཁོར་ལོ་
གསུམ་གྱི་མཛད་ཕྲིན་བར་མེད་དུ་བསྐྱངས། དེ་བཞིན་དུ་འབྲུག་དང་། བལ་ཡུལ། ལ་
དྭགས་སོགས་སུའང་དངོས་དང་བརྒྱུད་ཀྱིས་དགོན་སྡེ་གསར་འཛུགས་དང་། ཕྱི་རྒྱལ་ཡུ་
རོབ་དང་། ཨ་རི། ཤར་ལྷོ་ཨེ་ཤ་ཡའི་ཡུལ་གྲུ་ཕལ་ཆེ་བར་ཞབས་ཀྱིས་བཅག་སྟེ་ཆོས་
ཚོགས་བརྒྱ་ཕྲག་བརྒལ་བར་བཙུགས་པ་དང་། སྐྱེ་བོ་འབུམ་ཕྲག་མང་པོར་ཟབ་གསང་ཆོས་
ཀྱི་བདུད་རྩིས་རྒྱུད་སྨིན་པར་མཛད། ལྷག་པར་རྒྱལ་བའི་བསྟན་པ་རིན་པོ་ཆེའི་སྙིང་པོ་ནི་
ལུང་རྟོགས་བཤད་སྒྲུབ་ཡོད་མེད་ལ་རག་ལས་པས། འཕགས་བོད་པཎ་གྲུབ་རྣམས་ཀྱི་
གསུང་མདོ་སྔགས་གཞུང་ལུགས་གལ་ཆེ་རིགས་པར་འདེབས་དང་། རྒྱལ་བའི་བཀའ་
འགྱུར་རིན་པོ་ཆེ་དང་། བསྟན་འགྱུར་བཅས་ཚར་གྲངས་ལྔ་བརྒྱ་རེ་པར་བསྐྲུན་གནང་སྟེ་
རིས་མེད་མགོན་སྡེ་ཀུན་གྱི་གསུང་རྟེན་དུ་ཆོས་སྦྱིན་སྩལ། གདན་ས་མ་ལག་དང་བཅས་པའི་
བླ་སྤྲུལ་དགེ་འདུན་རྣམས་ཀྱིས་ཐོག་མར་དག་ཡིག་སྙན་གསུམ་སོགས་ལས་བརྩམས་ཏེ་
ཐུན་མོང་རིག་པའི་གནས་དང་། ཐུན་མིན་ནང་དོན་རིག་པའི་གཞུང་ལས་སྡོམ་གསུམ་དང་།
སྤྱོད་འཇུག དྭགས་པོའི་ཐར་རྒྱན། ཚད་མ་དང་། དབུ་ཕར་འདུལ་མཛོད། ནང་བརྟག་རྒྱུད་
གསུམ་སོགས་མདོ་སྔགས་ཀྱི་གཞུང་ཆེན་རྣམས་ལ་ཐོས་བསམ་སློབ་གཉེར་གྱིས་བཤད་
552



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
རྒྱུགས་དང་། བརྒལ་བརྟག་རྩོད་གླེང༌། དེ་བཞིན་དུ་རྒྱུད་སྡེ་དཀྱིལ་འཁོར་བཅུ་གཉིས་ཀྱི་ཆོ་
ག་བློར་འཛིན། ཐིག་རྡུལ་ཚོན། གཏོར་བཟོ་རྒྱན་སྤྲོས། གདངས་དབྱངས་འབུད་དཀྲོལ་
སོགས་མཐོང་རྒྱུད་ཕྱག་བཞེས་ལྟར་སྦྱང་བརྩོན་རྒྱུགས་སྤྲོད་དགོས་པ་སོགས་སྒོ་མཐའ་དག་
ནས་ལུང་རྟོགས་ཀྱི་བསྟན་པ་རིན་པོ་ཆེའི་གཞི་རྐང་ཚུགས་པའི་བདག་རྐྱེན་མཛད། ཁྱད་
པར་༧སྐྱབས་མཆོག་༧རྒྱལ་བ་ཡབ་སྲས་རྣམས་ཀྱིས་དབུས་བསྟན་པ་འཛིན་པའི་བླ་སྤྲུལ་
སྐྱེས་ཆེན་ཡོངས་ལ༧རྒྱལ་མཆོག་གང་གི་ཐུགས་ཀྱི་བུམ་བཟང་དུ་གཏམས་པའི་རབ་འབྱམས་
རྒྱུད་སྡེ་རྒྱ་མཚོའི་སྨིན་གྲོལ་རྒྱབ་རྟེན་དང་བཅས་པ་རྣམས་དང་། ལྷག་པར་ཐབས་ལམ་ནཱ་རོ་
ཆོས་དྲུག་དང་། གྲོལ་ལམ་ཕྱག་རྒྱ་ཆེན་པོའི་གདམས་པ་མཐའ་དག་ཐུགས་བརྩེ་བ་ཆེན་
པོས་ཕ་ནོར་བུ་ལ་ཕོག་པ་བཞིན་དུ་སྩལ་ཏེ་རྡོ་རྗེ་སློབ་དཔོན་ཆེན་པོར་མངའ་གསོལ་ཞིང་
དོན་བརྒྱུད་ཀྱི་བསྟན་པ་རིན་པོ་ཆེ་ཕྱག་ཏུ་གཏད་པ་སོགས་མདོར་ན་རྒྱལ་བའི་བསྟན་པ་རིན་
པོ་ཆེ་ལ་རྒྱལ་བ་གཉིས་པའི་ཕྲིན་ལས་མཐའ་དག་ལ་མངའ་བརྙེས་པ་སྟེ། དེ་ཡང་སྨན་སྡོང་
མཚམས་པ་རིན་པོ་ཆེ་ཀརྨ་ངེས་དོན་བརྟན་རྒྱས་ཀྱིས། ད་ལྟ་གངས་ལྗོངས་འདིར་རང་ཅག་
སྙིགས་འགྲོའི་འདྲེན་པ་༧རྒྱལ་དབང་ཀརྨ་པ་ཞེས་ཡོངས་སུ་གྲགས་པའི་སྐུ་ཕྲེང་རིམ་བྱོན་གྱི་
རྣམ་ཐར་ཀྱང་ཧྲིལ་ཏེ་མདོར་བསྡུས་ན། ཕྱི་སོ་སོར་ཐར་པའི་འདུལ་ཁྲིམས་ཉིས་བརྒྱ་ལྔ་བཅུ་
སོགས་ཇི་བཞིན་ཕྱག་བཞེས་སུ་བཏབ་པས་ངུར་སྨྲིག་གི་རྒྱལ་མཚན་འཛིན་པའི་དགྲ་བཅོམ་
ཆེན་པོ་དང་། ནང་ཐུགས་བསྐྱེད་བསམ་གྱིས་མི་ཁྱབ་པའི་ཆགས་པ་མེད་པའི་སྦྱིན་པ། གོས་
པ་མེད་པའི་ཚུལ་ཁྲིམས། འཁྲུགས་པ་མེད་པའི་བཟོད་པ། གཡེལ་པ་མེད་པའི་བརྩོན་
འགྲུས། གཡོ་བ་མེད་པའི་བསམ་གཏན། མཚན་མ་མེད་པའི་ཤེས་རབ། གཞན་དྲིང་མེད་
པའི་ཐབས་མཁས། འགྲན་ཟླ་མེད་པའི་མཐུ་སྟོབས། ཚད་བཟུང་མེད་པའི་སྨོན་ལམ།
553



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཆགས་ཐོགས་མེད་པའི་ཡེ་ཤེས་རྣམས་ཀྱི་ཕ་རོལ་ཏུ་སོན་པའི་སེམས་དཔའ་ཆེན་པོ་དང་།
གཞི་རྒྱུད་དབང་བཞིས་སྨིན་ཅིང་། ལམ་རྒྱུད་རྩ་རླུང་ཐིག་གསུམ་གཉུག་མ་སྒྲིབ་པ་བྲལ་བའི་
ཡེ་ཤེས་ཀྱི་བདེ་བ་ཆེན་པོས་འཕོ་བའི་བག་ཆགས་ཡོངས་སུ་བཅོམ་པས་འབྲས་རྒྱུད་སྐུ་བཞི་
ལྷུན་གྲུབ་བདེ་ཆེན་རྡོ་རྗེ་མངོན་དུ་མཛད་པའི་རྩལ་མདངས་སྣང་སྲིད་ཐམས་ཅད་ཕྱི་ནང་
གཞན་གསུམ་དབྱེར་མེད་བདེ་བ་ཆེན་པོའི་འཁོར་ལོར་དབང་འབྱོར་བས་གྲུབ་པ་མཆོག་གི་
རྩེ་མོར་སོན་པ་སྟེ། གསུམ་ལྡན་རྡོ་རྗེ་འཛིན་པ་ཡོངས་ཀྱི་ཡང་རྩེ་རྫོགས་པའི་སངས་རྒྱས་སུ་
ངེས་པའི་ཕྱིར་ཞེས་སོགས་གསུངས་པ་ལྟར་དོན་ལ་ཤིན་ཏུ་གནས་སོ། །ཐུན་མོང་གདུལ་བྱའི་
སྣང་ངོར་ཡང་བསོད་ནམས་བྱེ་བས་བསྐྲུན་པའི་སྐུའི་ཟིལ་དང་གཟི་བྱིན་ལ་བལྟ་བས་ཆོག་
མི་ཤེས་ལ། བྱིན་རླབས་ཀྱི་ཚན་ཁ་མངོན་པར་འཕྲོ་བས་འཛམ་གླིང་ན་ཆེན་པོར་གྲགས་པ་
རྣམས་ཀྱིས་ཀྱང་གང་གི་ཞབས་པད་དུ་རེག་པ་ཙམ་གྱིས་རྒྱུད་གྲོལ་ཏེ་གདུལ་བྱའི་སློབ་མར་
གྱུར་པ་དང་། གསུང་དྲང་སྲོང་བདེན་ཚིག་གྲུབ་པས་མཆོག་དམན་སུས་ཀྱང་གང་གི་བཀའ་
ལ་འགོངས་པར་མི་ནུས་པ་དང་། ཐུགས་ཤིན་ཏུ་དཀྱེལ་ཆེ་ལ། མདོ་སྔགས་ཀྱི་ཆོས་ཚུལ་
རྣམས་ལ་མཁྱེན་རབ་ཀྱི་འཇུག་པས་སྒྲོ་འདོགས་ཆོད་ཅིང་། དབྱིངས་དང་ཡེ་ཤེས་དབྱེར་
མེད་པའི་བདེ་ཆེན་ཕྱག་རྒྱ་ཆེན་པོའི་ངོ་བོར་མཉམ་པར་མ་བཞག་པ་མི་མངའ་བས་སྒོམ་བྱུང་
གི་ཤེས་རབ་ཀློང་བརྡོལ་དུ་གྱུར་པས་མཁས་གྲུབ་ཏུ་རློམས་པ་སུས་ཀྱང་མཁྱེན་རྟོགས་ཀྱི་
གཏིང་མི་དཔོག་ལ། ཞབས་པད་དུ་བཅར་བ་ཙམ་གྱིས་ཁེངས་པ་བསྙིལ་ཞིང་མི་འཕྲོག་པའི་
དད་པ་བསྐྱེད་པའི་ངོ་མཚར་རྣམ་དཔྱོད་མཚུངས་ཟླ་མེད་པར་མངའ་བ་སོགས་གསང་བ་
གསུམ་གྱི་ཡོན་ཏན་གྱི་ཆ་ཤས་རེར་བསྐལ་པའི་བར་དུ་བརྗོད་ཀྱང་མཐས་གཏུགས་པར་མི་
ནུས་སོ། །དེ་ལྟར་༧རྒྱལ་བའི་དབང་པོ་དེ་ཉིད་ཀྱིས་བསྟན་དང་འགྲོ་བའི་མཛད་པ་མཐའ་
554



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཡས་པ་ཞིག་བསྐྱངས་ཏེ་མཐར་དགུང་གྲངས་ལྔ་བཅུ་རྩ་བརྒྱད་རབ་བྱུང་བཅུ་དྲུག་པའི་
ལྕགས་བྱ་ཟླ་བ་དགུ་པའི་ཚེས་བརྒྱད། ཕྱི་ལོ་༡༩༨༡ ལོར་དགོངས་པ་ཆོས་དབྱིངས་སུ་
མནལ་བའི་ཚུལ་བསྟན་ཏོ། །
ཡང་དཔལ་དུས་ཀྱི་འཁོར་ལོའི་སྨིན་གྲོལ་གྱི་བརྒྱུད་རིམ་གཞན་ཞིག་ནི། འཇམ་
མགོན་བློ་གྲོས་མཐའ་ཡས་ཀྱིས་མཁན་ཆེན་བཀྲིས་འོད་ཟེར་ལ་གནང་སྟེ། དེ་ནི་ཡུལ་མདོ་
ཁམས་ཨ་ལོ་ཞེ་དགའི་བྱེ་བྲག་དིལ་ཆུང་ཞེས་པར་ཡབ་ཚེ་བཀྲ་དང་ཡུམ་ལྷ་སྒྲོན་གཉིས་ཀྱི་
སྲས་སུ་རབ་བྱུང་བཅུ་བཞི་པའི་མེ་སྤྲེལ། ཕྱི་ལོ་༡༨ ༣༦ ལོར་སྐུ་འཁྲུངས། ཆུང་ངུའི་དུས་ནས་
ཀྱང་ཞི་ཞིང་དུལ་བའི་ངང་ཚུལ་དང་། ཐུགས་ལ་སྙིང་རྗེ་ཆེན་པོ་ལྷན་སྐྱེས་སུ་མངའ། དགུང་
གྲངས་བཅོ་བརྒྱད་ཐོག་གདན་ས་ཆེན་པོ་དཔལ་སྤུངས་སུ་འཇམ་མགོན་བློ་གྲོས་མཐའ་ཡས་
ཀྱི་མདུན་ནས་ཡོངས་རྫོགས་དགེ་བསྙེན་གྱི་སྡོམ་པ་ཞུས་ཏེ་མཚན་བཀྲིས་འོད་ཟེར་བློ་གྲོས་
རྒྱས་པའི་སྡེ་ཞེས་གནང་། མངའ་པཎ་སྡོམ་གསུམ་དང་། ཀློང་ཆེན་ཡིད་བཞིན་མཛོད། རྒྱུད་
སྡེ་དུ་མའི་དབང་ཁྲིད་སོགས་ཀྱང་གསན། དགུང་གྲངས་ཉི་ཤུ་ཐོག་མཁན་ཆེན་ཟླ་བཟང་གི་
མདུན་ནས་བར་མ་རབ་བྱུང་དང་དགེ་ཚུལ་གྱི་སྡོམ་པ་ཞུས་ཏེ་མཚན་ཀརྨ་བཟོད་པ་རབ་
བརྟན་དཔལ་བཟང་པོ་ཞེས་པ་གསོལ། སླར་འཇམ་མགོན་བློ་གྲོས་མཐའ་ཡས་ཀྱི་མདུན་
ནས་དབུ་ཕར་འདུལ་མཛོད། བྱམས་ཆོས་སྐོར། ཁྱད་པར་ཕྱག་ཆེན་གྱི་ངོ་སྤྲོད་སོགས་ཆོས་
ཚུལ་དུ་མའི་གཏིང་དཔོག་པར་མཛད། དགུང་གྲངས་ཉེར་བཞི་སྐབས་དཔལ་སྤུངས་སྒྲུབ་
ཁང་དུ་ལོ་གསུམ་ཕྱོགས་གསུམ་བཞུགས་ཤིང་། འཇམ་མགོན་རིན་པོ་ཆེའི་ཞལ་སློབ་ཀྱི་
གཙོ་བོ་མཁས་དབང་ཀརྨ་ངེས་དོན་སྙིང་པོའི་དྲུང་ནས་བསྐྱེད་རྫོགས་སྨིན་གྲོལ་གྱི་རིམ་པ་
མཐའ་དག་གསན་བསམ་ཉམས་བཞེས་མཛད། ཐུན་བར་རྣམས་དང་མཚན་མོ་ཕལ་ཆེར་
555



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
གཟིམ་སྤང་ནས་གཞུང་ལུགས་ཀུན་ལ་སྦྱངས་པ་གནང་། སྒྲུབ་ཁང་གྲོལ་ནས་བྱང་སེམས་
ཆེན་པོ་དཔལ་སྤྲུལ་ཆོས་ཀྱི་དབང་པོའི་མདུན་ནས་སྤྱོད་འཇུག་རྒྱས་ཁྲིད་དང༌། ཤེས་རབ་
ལེའུ་ཚར་བདུན་གསན་ཏེ་བྱང་ཆུབ་སེམས་པའི་ཀུན་སྦྱོར་ལྷུར་བཞེས་གནང་། དགུང་གྲངས་
ཉེར་བདུན་པར་མཁན་ཆེན་ཟླ་བཟང་གི་མདུན་ནས་བསྙེན་རྫོགས་ཀྱི་སྡོམ་པ་བཞེས་ཏེ་ཕྱི་
དྲོའི་ཁ་ཟས་དང་ཤ་གཏན་ནས་མི་བཞེས། གོས་སྤུ་ཅན་མི་མནབས། རྟ་མི་ཆིབས་པ་སོགས་
དམ་ཆོས་འདུལ་བའི་བསླབ་པ་ཕྲ་མོ་ཚུན་ཆད་མ་ཉམས་པར་ལྷུར་བཞེས་མཛད་པས་ཚུལ་
ཁྲིམས་ཀྱི་བསུང་ཞིམ་རྒྱང་རིང་མོ་ནས་བྱོན་སྐབས་ཀུན་གྱིས་ཚོར་བ་སོགས་འདུལ་འཛིན་
ཐམས་ཅད་ཀྱི་ནང་ནས་རྒྱལ་མཚན་གྱི་ཏོག་ལྟར་གྱུར། ༧རྒྱལ་བའི་དབང་པོ་དཔལ་ཀརྨ་པ་
བཅུ་བཞི་ཐེག་མཆོག་རྡོ་རྗེ་དང་། འཇམ་མགོན་མཁྱེན་ཀོང་རྣམ་གཉིས། གཏེར་ཆེན་མཆོག་
གྱུར་གླིང་པ། མཁན་ཆེན་ཟླ་བ་བཟང་པོ་སོགས་ལས་མདོ་སྔགས་ཆོས་ཚུལ་མཐའ་དག་
གསན་བསམ་དང་ཉམས་བཞེས་དཔྱིས་ཕྱིན་པ་མཛད་ཅིང་། མཁན་ཆེན་ཟླ་བཟང་སྐུ་
གཤེགས་རྗེས་འཇམ་མགོན་རྣམ་གཉིས་ཀྱིས་གདན་ས་ཆེན་པོ་དཔལ་སྤུངས་ཀྱི་མཁན་པོར་
མངའ་གསོལ། དེ་ནས་བཟུང་མདོ་ཁམས་སྟོད་སྨད། ལྷོ་མོན་དྭགས་ཀོང་། འཇང་དང་སོག་
ཡུལ་ཚུན་ལ་དགེ་ཚུལ་སློང་དང་བར་མ་རབ་བྱུང་། དགེ་བསྙེན་གྱི་སྡོམ་པ་གྲངས་མེད་པར་
གནང་། ཐུབ་པའི་དབང་པོ་ཞལ་གཟིགས་ཤིང་ཐར་མདོའི་ལུང་སྩལ། ས་སྐྱ། ཞ་ལུ། བོ་
དོང༌། ཇོ་ནང་སོགས་དགོན་གནས་དུ་མར་མཆོད་སྤྲིན་ཟབ་འབུལ་དང་སྨོན་ལམ་སོགས་
ཚོགས་གཉིས་རྒྱ་ཆེར་བསྐྲུན། ལྷ་སའི་བར་བསྐོར་ནས་སྒྲོལ་མ་དངོས་སུ་ཞལ་བསྟན། རབ་
འབྱམས་རྒྱུད་སྡེ་རྒྱ་མཚོའི་བསྙེན་སྒྲུབ་དང་། ཁྱད་པར་དུས་ཀྱི་འཁོར་ལོའི་བསྐྱེད་པའི་རིམ་
པ་དང༌། རྫོགས་རིམ་སྦྱོར་བ་ཡན་ལག་དྲུག་གི་རྣལ་འབྱོར་དཔྱིས་ཕྱིན་པས་རྒྱུད་ནས་
556



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
གསུངས་པ་བཞིན་ནང་གི་དྲོད་རྟགས་བསམ་གྱིས་མི་ཁྱབ་པ་མངའ་ནའང་དུས་རྟག་ཏུ་ཡོན་
ཏན་ཐམས་ཅད་བུམ་ནང་གི་མར་མེ་བཞིན་དུ་སྦས་པའི་རྟུལ་ཞུགས་ཁོ་ན་མཛད། ཆོས་
ལུགས་གང་ལའང་སྒྲོ་སྐུར་དང་བྲལ་བར་དག་སྣང་ཕྱོགས་མེད་དུ་འབྱོངས། རྟག་ཏུ་བསོད་
ནམས་ཚོགས་གསོག་གི་སྦྱོར་བ་གཙོ་བོར་མཛད་པ་སྟེ། ཉིན་རེར་བརྒྱ་མཆོད་ཆག་མེད་དང་།
སྔ་ཕྱི་ཀུན་ཏུ་དབུས་གཙང་ཁམས་ཀྱི་གནས་རྣམས་སུ་མར་མེ་འབུམ་ཕྲག་བརྒྱད་ལྷག་ཙམ་
དང་། ཡིག་དྲུག་རྡོ་བརྐོས་དུང་ཕྱུར་མང་པོ། ས་ཙྪ་གཟུངས་ལྡན་འབུམ་ཕྲག་མང་པོ། གསུང་
རབ་དུ་མའི་སྤར་བཞེངས་གནང་བ། དགོན་སྡེ་དཔག་ཏུ་མེད་པར་དབྱར་གནས་དང་སྨྱུང་
གནས་སོགས་ཀྱི་ཐེབས་རྩ་འཛུག་པ་སོགས་མདོར་ན་རྒྱལ་ཁམས་ཐམས་ཅད་དུ་གང་འདུལ་
ཆོས་ཀྱི་གནང་བས་ཁྱབ་པར་མཛད། བྱམས་མགོན་ཏཱ་ཡི་སི་ཏུ་པདྨ་དབང་མཆོག་རྒྱལ་པོ་
སོགས་བསྟན་པ་འཛིན་པའི་སྐྱེས་ཆེན་དུ་མ་ལ་སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྲོལ་
ལས་བྱོན་པའི་སྨིན་གྲོལ་གྱི་རྒྱུན་མཐའ་ཡས་པ་ཞིག་ཀྱང་ཕུལ། དེ་ཡང་བྱམས་མགོན་སི་ཏུ་
རིན་པོ་ཆེ་དགུང་གྲངས་ཉེར་ལྔ་བཞེས་སྐབས། མཁན་ཆེན་རིན་པོ་ཆེ་ཉིད་ཀྱིས་མཁན་སློབ་
སྦྲགས་མ་མཛད་དེ་དད་པའི་དགེ་འདུན་གྲངས་ཚང་བའི་དབུས་སུ་བསྙེན་པར་རྫོགས་པའི་
དགེ་སློང་གི་སྡོམ་པ་ཡང་དག་པར་བསྒྲུབས་པའི་མཇུག་ཞལ་ཆེམས་ཀྱི་ཚུལ་དུ། ༧སྐྱབས་
མཆོག་སི་ཏུ་རིན་པོ་ཆེ་མཆོག་ནི་རྒྱལ་ཚབ་བྱམས་པ་མགོན་པོ་དང༌། ཨོ་རྒྱན་པདྨའི་རྣམ་
སྤྲུལ་ཡིན་པར་བསྙོན་དུ་མེད་པས་ལྷའི་ཞལ་གཟིགས་དང༌། ལུང་བསྟན། དགོས་པ་རྒྱུ་
མཚན་གང་ཡོད་རུང་རྟེན་དགེ་སློང་ཉིད་དུ་བཞུགས་དགོས་པའི་ཚུལ་ལན་གསུམ་གྱི་བར་དུ་
གསུངས་ཏེ། མཐར་སྨོན་ལམ་དང༌། ཤིས་བརྗོད་རྒྱས་པ་དང་། གཞན་ཡང་དཔལ་སྤུངས་
དགོན་དུ་བཤད་གྲྭ་གསར་འཛུགས་དང༌། འདུལ་ཊཱིཀ་ཆེན་མོ་སོགས་སྤར་གྱི་རྟེན་བཞེངས་
557



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རྣམས་གལ་གནད་ཆེ་ཚུལ་སོགས་ཀྱི་ཞལ་བསྒོས་ནན་ཏན་གནང་སྟེ་དགུང་གྲངས་བདུན་
བཅུ་དོན་ལྔར། རབ་བྱུང་བཅོ་ལྔ་པའི་ལྕགས་ཁྱི། ཕྱི་ལོ་༡༩༡༠ ལོར་དཔལ་འབྱོར་དགོན་དུ་
དགོངས་པ་ཆོས་དབྱིངས་སུ་གཤེགས་པའི་ཚུལ་བསྟན་ཏོ། །
འདིའི་མདུན་ནས་དཔལ་སྤུངས་རྡོར་སློབ་བླ་མ་ཀར་བསྟན་ནམ་བཀའ་བརྒྱུད་
བསྟན་འཛིན་གྱིས་གསན་ཏེ། འདི་ཉིད་ཀྱི་རྣམ་ཐར་ཡིག་ཆ་སོགས་མ་མཇལ་བས་ཞིབ་པར་
འབྲི་རྒྱུ་རྔོ་མི་ཐོགས་ཀྱང་། འཇམ་མགོན་བློ་གྲོས་མཐའ་ཡས་དང་། མཁན་ཆེན་བཀྲིས་འོད་
ཟེར་སོགས་བླ་མ་མང་དུ་བསྟེན་ཏེ་མདོ་སྔགས་རིག་གནས་ཀུན་ལ་མཁས་ཤིང༌། ཁྱད་པར་
ཟབ་ལམ་ནཱ་རོ་དང་ནི་གུ་ཆོས་དྲུག ཕྱག་ཆེན་དང་དུས་ཀྱི་འཁོར་ལོའི་བསྐྱེད་རྫོགས་ཀྱི་
ཉམས་བཞེས་སོགས་ཕུལ་དུ་ཕྱིན་ཏེ་གྲུབ་པའི་གོ་འཕང་མཐོན་པོར་གཤེགས་པ་དེའི་མདུན་
ནས་རྡོར་སློབ་བླ་མ་གྲུབ་དབང་ནོར་བུ་དོན་གྲུབ་ཀྱིས་ཞུས་པ་ཡིན་ཏེ། འདི་ནི་སྡེ་དགེ་ཨ་
བཀྲ་ནང་ཞེས་པར་སྐུ་འཁྲུངས། ཆུང་ངུའི་དུས་ནས་ཀྱང་རབ་ཏུ་བྱུང་ཞིང་། ཚེ་བློས་བཏང་
གིས་ཐོས་བསམ་སྒོམ་གསུམ་སྤྲུགས་མར་མཛད་དེ་བསྟན་པ་འཛིན་སྐྱོང་སྤེལ་གསུམ་མཛད།
མཁས་ཤིང་གྲུབ་པའི་དབང་ཕྱུག་བླ་མ་དུ་མའི་མདུན་ནས་མདོ་སྔགས་གསར་རྙིང་གི་ཆོས་
སྐོར་མཐའ་ཡས་པ་ཞིག་གསན་བསམ་ཉམས་བཞེས་དཔྱིས་ཕྱིན་པ་གནང་ཞིང་། དུས་
འཁོར་ཉམས་བཞེས་མཛད་ཚུལ་ལ་མཚོན་ན། ཐོག་མར་འཇམ་མགོན་བློ་གྲོས་མཐའ་ཡས་
ཀྱི་མདུན་ནས་དུས་འཁོར་དབང་ཆེན་ཚར་གཅིག་གསན། དེ་རྗེས་འཇམ་མགོན་ཞལ་སློབ་
མཁན་ཆེན་བཀྲིས་འོད་ཟེར་གྱི་མདུན་ནས་དུས་འཁོར་དབང་ཆེན་ལན་གཅིག་གསན་ཏེ་
དུས་འཁོར་བློ་འཛིན་མཁན་དུ་གྱུར་ནས་ཆོ་ག་ཕྱག་ལེན་སོགས་ལ་ཤིན་ཏུ་མཁས་པར་གྱུར།
དེ་རྗེས་སྒྲུབ་ཁང་དུ་བཞུགས་སྐབས་འཇམ་མགོན་ཡབ་སྲས་ཀྱི་ཞལ་སློབ་རྡོར་སློབ་བླ་མ་
558



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཀར་བསྟན་གྱི་མདུན་ནས་དུས་ཀྱི་འཁོར་ལོའི་དབང་ཆེན་ཆ་ཚང་དང༌། ལྷ་དགུའི་དབང་།
ལྷན་སྐྱེས་ཀྱི་དབང་། བསྐྱེད་རིམ་ལྷ་ཁྲིད། རྫོགས་རིམ་སྦྱོར་བ་ཡན་ལག་དྲུག་གི་ཁྲིད་
བཅས་གསན་ནས་བསྐྱེད་རྫོགས་ཀྱི་ཉམས་ལེན་མཐར་ཕྱིན་པ་གནང༌། བར་སྐབས་སུ་
བྱམས་མགོན་ཏཱ་ཡི་སི་ཏུ་པདྨ་དབང་མཆོག་རྒྱལ་པོའི་སྐུ་ཚེའི་ཚེ་སྒྲུབ་དང་། སྐུ་འཁྲུས་ཚེ་
དབང་འབུལ་མཁན་ཞུས། དགུང་གྲངས་བཞི་བཅུ་སྐོར་ནས་རི་མཚམས་དང་བཅད་རྒྱ་
འཁོར་ཡུག་ཏུ་མཛད། སྒྲུབ་གནས་གཙོ་བོ་ནི་དཔལ་སྤུངས་གདན་ས་ནས་རི་ཁྲོད་གོང་ལ་
འགྲོ་བའི་ལམ་བར་དུ་ཉི་མ་མཁར་སྒོ་ཞེས་པའི་གནས་དེར་མཛད། དགུང་ལོ་བདུན་བཅུ་
ནས་འདིར་སྣང་གི་མཚན་འཛིན་རྩད་ནས་ཞིག་སྟེ་མཉམ་རྗེས་དབྱེར་མེད་དུ་འདྲེས། དོན་
བཞི་ལོར་དགོངས་པ་ཆོས་དབྱིངས་སུ་གཤེགས་སྐབས་སྐུ་གདུང་བྱིས་པ་ལོ་བརྒྱད་ཙམ་དུ་
གྱུར། དེ་ཉིད་རྒྱུད་སྡེ་ཆེན་པོ་བཞིའི་དཀྱིལ་འཁོར་ཞལ་ཕྱེས་ཏེ་ཞུགས་ལ་བཞེན་པའི་ཉིན་
ཐོག་ཐག་ཏུ་ནམ་མཁར་འཇའ་ཚོན་གྱི་དྲྭ་བས་སྦྲེལ། ཁ་དོག་སྣ་ཚོགས་ཀྱི་གདུང་དང་རིང་
སྲེལ་གྲངས་མེད་པ་བྱོན་པ་སོགས་ཕྱག་ཆེན་ལྟར་ན་སྒོམ་མེད་ཆེན་པོ་དང་། རྫོགས་ཆེན་
ལྟར་ན་བློ་འདས་ཆོས་ཟད་ཆེན་པོའི་དགོངས་པ་མངོན་དུ་གྱུར་པའོ་ཞེས་རྗེ་བླ་མའི་ཞལ་སྔ་
ནས་ཐོས་པ་ལྟར་བཀོད་པའོ། །
559



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རྣམ་དག་ཚུལ་ཁྲིམས་ས་གཞི་གཙང་མ་རུ། །
བྱང་ཆུབ་སེམས་ཀྱི་ལྗོན་ཤིང་ཡལ་འདབ་རྒྱས། །
བསྐྱེད་དང་རྫོགས་པའི་འབྲས་བུ་གཡུར་དུ་ཟ། །
རང་བྱུང་ཀུན་ཁྱབ་ཞབས་ལ་སྤྱི་བོས་མཆོད། །
དེ་ལ་འདིར་བདག་ཅག་རྣམས་ཀྱི་རིགས་དང་དཀྱིལ་འཁོར་རྒྱ་མཚོའི་ཁྱབ་བདག་འཁོར་
ལོའི་མགོན་པོ་བཀྲིན་མཉམ་མེད་དོན་ཆེན་པོའི་སླད་དུ་མཚན་ནས་སྨོས་ན་ཀརྨ་རང་བྱུང་
ཀུན་ཁྱབ་དཔལ་བཟང་པོའམ་ཡོངས་གྲགས་སུ་སྐྱབས་རྗེ་བླ་མ་ཀ་ལུ་རིན་པོ་ཆེ་མཆོག་གི་
རྣམ་པར་ཐར་པ་མདོ་ཙམ་འགོད་པའི་སྐབས་སུ་བབས་ཏེ། དེ་ཡང་རྗེ་བླ་མ་འདི་ཉིད་ནི།
གངས་ལྗོངས་མཁས་གྲུབ་ཡོངས་ཀྱི་གཙུག་རྒྱན་རིས་མེད་བསྟན་པའི་སྣང་བྱེད་འཇམ་
མགོན་བློ་གྲོས་མཐའ་ཡས་ཀྱི་རྣམ་པར་རོལ་པ་ཡིན་པར། ༧རྒྱལ་དབང་ཀརྨ་པ་རིག་པའི་རྡོ་
རྗེ་མཆོག་དང་། བྱམས་མགོན་ཏཱ་ཡི་སི་ཏུ་པདྨ་དབང་མཆོག་རྒྱལ་པོ། འཇམ་དབྱངས་
མཁྱེན་བརྩེ་ཆོས་ཀྱི་བློ་གྲོས་སོགས་སྐྱེས་ཆེན་དུ་མས་ཞལ་གྱིས་བཞེས་ཤིང་ཆེ་ཐང་དུ་བསྔགས་
པར་མཛད་པ་དང་། རྫོང་ཤོད་བདེ་གཤེགས་འདུས་པའི་གནས་སུ་རྗེ་བླ་མ་ཉིད་ཀྱི་ཡབ་ར་
བཏགས་དཔལ་བཟང་སྤྲུལ་སྐུ་སྐུ་ཕྲེང་བཅུ་གསུམ་པ་སྔགས་འཆང་ལེགས་བཤད་སྒྲ་
དབྱངས་དང་ཡུམ་སྒྲོལ་དཀར་ལྷན་རྒྱས་བསྙེན་མཚམས་ལ་བཞུགས་ཤིང་། དཔའ་བོའི་
དཔའ་མོའི་དགའ་སྟོན་ཚེས་བཅུའི་མཆོད་པ་ཉིན་ཚོགས་འཁོར་ཟབ་རྒྱས་ཤིག་མཛད་པའི་
ནུབ་མོར་ཡུམ་གྱི་མནལ་ལམ་དུ་འཇམ་མགོན་བློ་གྲོས་མཐའ་ཡས་ཉིད་བྱོན་ཏེ། བདག་ལ་
གནས་གཡར་དགོས་ཞེས་ཐིམ་པ་དང་། ཟངས་མདོག་དཔལ་རི་ནས་ཨོ་རྒྱན་རིན་པོ་ཆེ་ཡབ་
ཡུམ་དཔའ་བོའི་དཔའ་མོའི་ཚོགས་དང་བཅས་མངོན་སུམ་དུ་བྱོན་པའི་སྣང་བ་དང་བཅས་ཏེ་
560



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར། །
ལྷམས་སུ་ཞུགས་པར་མཛད། དེ་ནས་བཟུང་ཡུམ་གྱི་སྐུ་ལུས་ཟོ་མདོག་བདེ་ཞིང་ངོ་མཚར་གྱི་
མཚན་ལྟས་རྒྱུན་ཆད་མེད་པ་བྱུང་སྟེ། རབ་བྱུང་བཅོ་ལྔ་པའི་ཤིང་སྦྲུལ། ཕྱི་ལོ་༡༩༠༥ ལོར་
མདོ་ཁམས་ཏྲེ་ཤོད་གངས་ཀྱི་རྭ་བར་རི་བྲག་དགོན་ཞེས་པའི་གནས་སུ་སྐུ་འཁྲུངས། དེའི་
སྐབས་གཟིམ་ཁང་སྟེང་ཤོད་ཉེ་འཁོར་ཀུན་ཏུ་མེ་ཏོག་གི་ཆར་དང་འཇའ་འོད་ཀྱི་གུར་ཁྱིམ་
སོགས་ཀྱིས་རྣམ་པར་བཀྲ་བ་དང༌། བལྟམས་མ་ཐག་ཏུ་སྐུ་དྲང་པོར་བཞུགས་ཤིང་མཛུམ་
པའི་མདངས་དང་བཅས་ཏེ་ཞལ་ནས་ཡི་གེ་དྲུག་པ་གསུངས་པ་སོགས་ངོ་མཚར་བསམ་གྱིས་
མི་ཁྱབ་པ་མངའ། དགུང་གྲངས་གསུམ་གྱི་སྐབས་མཁན་ཆེན་བཀྲིས་འོད་ཟེར་གྱི་མདུན་དུ་
དབུ་སྐྲ་གཙུག་ཕུད་ཕུལ་ཞིང་། སྐུ་ཆུང་ངུའི་དུས་ནས་ཀྱང་སྔོན་སྦྱངས་སྐྱེས་བུ་དམ་པའི་རང་
རྟགས་སུ་འཁོར་བ་ལ་ངེས་འབྱུང་དང་། སེམས་ཅན་ལ་སྙིང་རྗེ། ཆོས་དང་བླ་མ་ལ་དད་གུས་
སོགས་ལྷན་སྐྱེས་སུ་མངའ། ཡི་གེ་འབྲི་ཀློག་དང་ཆོས་ཀྱི་གོ་དོན་རྣམས་བསྟན་པ་ཙམ་གྱིས་
ཚེགས་མེད་དུ་མཁྱེན་པ་ཞིག་བྱུང་། དགུང་གྲངས་བཅུ་གསུམ་སྐབས་བྱམས་མགོན་ཏཱ་ཡི་སི་
ཏུ་པདྨ་དབང་མཆོག་རྒྱལ་པོའི་མདུན་ནས་རབ་ཏུ་བྱུང་ཞིང་མཚན་ཀརྨ་རང་བྱུང་ཀུན་ཁྱབ་ཏུ་
གསོལ། ཕྱིས་སུ་མཚན་དང་དོན་མཚུངས་པར་ཀུན་གྱིས་བསྔགས། རྗེ་ཉིད་ཀྱི་ཡབ་སྔགས་
འཆང་ལེགས་བཤད་སྒྲ་དབྱངས་ཀྱི་མདུན་ནས་མངའ་པཎ་སྡོམ་གསུམ་གྱི་འགྲེལ་པ་རྒྱས་
བསྡུས་དང་། གསོ་བ་རིག་པ་རྒྱུད་བཞི་ལ་བསླབ་ཁྲིད་ནན་ཏན་མཛད། འཇམ་མགོན་སློབ་
མ་མཁས་དབང་བཀྲིས་ཆོས་འཕེལ་གྱི་མདུན་ནས་བཀའ་བརྒྱུད་སྔགས་མཛོད་ཀྱི་སྨིན་གྲོལ་
རྒྱབ་རྟེན་དང་བཅས་པ་དང༌། ནང་བརྟག་རྒྱུད་གསུམ། ཐམས་ཅད་མཁྱེན་པ་རང་བྱུང་
ཞབས་ཀྱི་གཞུང་ཆུང་གཉིས་སོགས་ཞིབ་ཁྲིད་ཞུས། དགུང་གྲངས་བཅུ་དྲུག་སྐབས་འཇམ་
མགོན་བླ་མའི་གདན་ས་ཙཱ་འདྲ་རིན་ཆེན་བྲག་གི་སྒྲུབ་ཁང་ཆེན་མོར་ལོ་གསུམ་ཕྱོགས་
561



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
གསུམ་གྱི་སྒྲུབ་པ་ལ་བཞུགས། སྐབས་དེར་ཉམས་རྟོགས་མཐར་ཕྱིན་སྒྲུབ་དཔོན་བླ་མ་ནོར་
བུ་དོན་གྲུབ་ཀྱི་ཞལ་སྔ་ནས་གསར་རྙིང་གི་སྨིན་གྲོལ་གདམས་པ་སྤྱི་དང་། ཁྱད་པར་གྲུབ་
ཆེན་ཁྱུང་པོའི་གསེར་ཆོས་རྣམ་པ་ལྔའི་གདམས་ངག་ལག་ལེན་དང་བཅས་པ་བུམ་པ་གང་
བྱོའི་ཚུལ་དུ་ཞུས་ཏེ། དེ་དག་གི་བསྙེན་སྒྲུབ་ཉམས་བཞེས་ཀྱི་གནས་ལ་དད་བརྩོན་དང་
ཉམས་རྟོགས་ཕུལ་དུ་ཕྱིན་པ་བརྙེས། གཞན་ཡང་སྒྲུབ་ཁང་དུ་བཞུགས་པའི་སྔོན་རྗེས་
རྣམས་སུ་སྒྲུབ་དཔོན་བླ་མ་དེ་ཉིད་ཀྱི་མདུན་ནས་ནཱ་རོ་ཆོས་དྲུག་དང་། ཕྱག་ཆེན། རྒྱལ་
རྒྱམ། བདེ་མཆོག ཕག་མོ། མགོན་པོ་སོགས་ཀཾ་ཚང་གི་ཆོས་སྐོར་ཡོངས་རྫོགས་དང་།
དཔལ་དུས་ཀྱི་འཁོར་ལོའི་བསྐྱེད་རྫོགས་ཀྱི་སྨིན་གྲོལ་མཐའ་དག་ཐོབ་སྟེ་ཉམས་བཞེས་
མཛད། དགུང་གྲངས་ཉེར་གསུམ་སྐབས་མཁན་ཆེན་བཀྲིས་འོད་ཟེར་གྱི་ཞལ་སློབ་གཙོ་བོ་
ཚ་ཚ་ཉ་དགེ་སྤྲུལ་སྐུའི་མདུན་ནས་བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་
པར་བཞེས་ཏེ་འདུལ་འཛིན་ཀུན་གྱི་ནང་ནས་རྒྱལ་མཚན་གྱི་ཏོག་ལྟར་གྱུར། སྐུ་ཚེ་དེར་
བསྒྲུབ་བྱ་སྟོང་ཕྲག་མང་པོར་དགེ་ཚུལ་སློང་གི་སྡོམ་པ་གནང་སྟེ་དགོན་སྡེ་དུ་མར་འདུལ་བ་
གཞི་གསུམ་གྱི་ཕྱག་བཞེས་བཙུགས། འཇམ་མགོན་སྐུ་ཕྲེང་གཉིས་པ་དཔལ་ལྡན་མཁྱེན་
བརྩེའི་འོད་ཟེར་གྱི་མདུན་ནས་གསར་རྙིང་སྨིན་གྲོལ་གྱི་བཀའ་མང་དུ་གསན་ཅིང་། ཁྱད་
པར་གདམས་ངག་མཛོད་དང་རིན་ཆེན་གཏེར་མཛོད་ཆེན་མོའི་སྨིན་གྲོལ་ཡོངས་རྫོགས་
ཞུས་ཟིན་པའི་མཇུག་ཏུ། འཇམ་མགོན་གོང་མའི་ཕྱག་སྣམ་གྱི་བུམ་པ་དང༌། ཚེ་བུམ་སོགས་
གནང་སྟེ་དོན་བརྒྱུད་ཀྱི་བསྟན་པ་གཏད། དཔལ་སྤུངས་མཁྱེན་བརྩེ་གཞན་ཕན་འོད་ཟེར་གྱི་
མདུན་ནས་རྒྱལ་བའི་བཀའ་འགྱུར་རོ་ཅོག་གི་ལྗགས་ལུང་དང་། རིན་འབྱུང་བརྒྱ་རྩ། ཇོ་
ནང་རྗེ་བཙུན་ཆེན་པོའི་བཀའ་འབུམ་ཆ་ཚང་། གནམ་ཆོས་ཨ་ཆོས་བཅུ་གསུམ་སོགས་
562



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
གསན། དཔའ་བོ་གཙུག་ལག་སྨྲ་བའི་དབང་ཕྱུག་གི་ཞལ་སྔ་ནས་གཅིག་ཤེས་ཀུན་གྲོལ་གྱི་
དབང་ལུང་དང་། གཞན་ཡང་རྒྱལ་བདེ་ཕག་གསུམ། མགོན་པོ་སོགས་སྨིན་གྲོལ་མཐའ་
ཡས་པ་ཞིག་གསན་བཞེས་གནང་། མཆུ་མགུར་བླ་མ་དཔེ་ཡར་གྱི་མདུན་ནས་ཤེས་བྱ་
མཛོད་དང་། ཚ་ཚ་བློ་གྲོས་སྤྲུལ་སྐུའི་དྲུང་ནས་འཇམ་མགོན་བཀའ་འབུམ་ཡོངས་རྫོགས་
གསན། རི་ཁྲོད་གོང་གི་བླ་མ་རྩེ་ནི་རྣམ་གྲོལ་ཞེས་ཉམས་ལེན་སྤྱི་དང་། ཁྱད་པར་གཅོད་ཀྱི་
སྒོ་ནས་གྲུབ་པའི་གོ་འཕང་བརྙེས་པ་དེའི་ཞལ་སྔ་ནས་ཕྱག་ཆེན་རྒྱ་གཞུང་དང་། མར་པའི་
རྣམ་ཐར་དང༌། མི་ལའི་རྣམ་མགུར། དྭགས་པོའི་བཀའ་འབུམ་ཡོངས་རྫོགས། གཏེར་སྲས་
མཐུ་སྟོབས་སྤྲུལ་སྐུའི་མདུན་ནས་ཆགས་མེད་རི་ཆོས། རྫ་དགེ་བླ་མ་རྟ་མགྲིན་མགོན་པོའི་
མདུན་ནས་ཆགས་མེད་རི་ཆོས་ཀྱི་རྒྱབ་ཆོས་དང་། རི་ཁྲོད་གོང་གི་སྒྲུབ་དཔོན་བླ་མ་བསྟན་
འཕེལ་གྱི་མདུན་ནས་བཀའ་མའི་ནང་དུ་བཞུགས་པའི་དྲི་མེད་རྣམ་གཉིས་ཀྱི་དབང་དང་
དེའི་དཀྱིལ་མཆོག་ལོ་ཆེན་དྷརྨ་ཤྲཱི་གསུང་སོགས་སྐྱེས་ཆེན་དུ་མའི་མདུན་ནས་མདོ་སྔགས་
གསར་རྙིང་གི་ཆོས་བཀའ་མཐའ་ཡས་པ་ཞིག་གསན་བསམ་མཛད། གཞན་ཡང་༧རྒྱལ་
དབང་ཀརྨ་པ་རིག་པའི་རྡོ་རྗེ། སི་ཏུ་པདྨ་དབང་མཆོག ཚ་ཚ་སྒྲུབ་བརྒྱུད་སོགས་བཀའ་
བརྒྱུད་པའི་སྐྱེས་ཆེན་ཕལ་མོ་ཆེ་དང་། ༧རྒྱལ་བསྟན་ཡོངས་རྫོགས་ཀྱི་མངའ་བདག་༧གོང་
ས་༧སྐྱབས་མགོན་ཆེན་པོ་སྐུ་ཕྲེང་བཅུ་བཞི་པ་ཆེན་པོ་མཆོག་དང་། ༧རྒྱལ་བའི་ཡོངས་
འཛིན་རྣམ་གཉིས། རྫོགས་ཆེན་རིན་པོ་ཆེ་དང་། ཞེ་ཆེན་རྒྱལ་ཚབ། ཞེ་ཆེན་ཀོང་སྤྲུལ།
མཁྱེན་བརྩེ་ཆོས་ཀྱི་བློ་གྲོས། བདུད་འཇོམས་རིན་པོ་ཆེ། དིལ་མགོ་མཁྱེན་བརྩེ་རིན་པོ་ཆེ།
བཀའ་འགྱུར་རིན་པོ་ཆེ། བྱ་བྲལ་སངས་རྒྱས་རྡོ་རྗེ། ས་སྐྱ་ཁྲི་ཆེན། སྡེ་གཞུང་མཁན་པོ་
སོགས་རིས་མེད་སྐྱེས་ཆེན་དུ་མའི་ཞལ་སྔ་ནས་མདོ་སྔགས་གསར་རྙིང་གི་གདམས་སྐོར་
563



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དཔག་ཏུ་མེད་པ་གསན་བསམ་སྒོམ་སྒྲུབ་ནན་ཏན་གྱིས་ཀུན་གྱི་ཐུགས་སྲས་ལྟ་བུར་གྱུར་པ་
དང་། གོང་དུ་སྨོས་པའི་བླ་མ་ཕལ་ཆེ་བས་སྐྱབས་རྗེ་བླ་མ་རིན་པོ་ཆེ་འདི་ཉིད་ཀྱི་མདུན་ནས་
སྨིན་གྲོལ་མཐའ་ཡས་པ་ཞིག་གསན་བཞེས་གནང་བས་ཕན་ཚུན་རྣམས་བླ་སློབ་ཏུ་གྱུར་
པའོ། །དེ་ཡང་སྤྱིར་རྗེ་བླ་མ་འདི་ཉིད་སྐུ་ཆུང་ངུའི་སྐབས་ནས་ཀྱང་འདིར་སྣང་གི་ཞེན་པ་
རྩད་ནས་བྲལ་ཞིང་། ཚེ་བློས་བཏང་གིས་གང་བྱུང་དེས་ཆོག་དབེན་པའི་རི་ཁྲོད་རྣམས་སུ་
ཉམས་ལེན་ཁོ་ན་སྐྱོང་བའི་མོས་འདུན་ལྷན་སྐྱེས་སུ་མངའ་བས་རྟག་ཏུ་བསྙེན་སྒྲུབ་ཉམས་
བཞེས་ཀྱི་གནས་ལ་ཆུ་བོའི་རྒྱུན་བཞིན་དུ་བརྩོན་ཞིང་། ལྷག་པར་དགུང་གྲངས་ཉེར་ལྔའི་
སྐབས་འཁོར་འབངས་ཉེ་འབྲེལ་ལོངས་སྤྱོད་སོགས་ཕྱི་ནང་གི་དངོས་པོ་མཐའ་དག་སྤངས་
ཏེ། སྡེ་དགེ་ཡིད་ལྷུང་ལྷ་མཚོའི་རི་ཁྲོད་སོགས་ངེས་མེད་དབེན་པའི་རི་སུལ་དུ་འཚོ་བ་བྱ་
འཚོལ་ཙམ་གྱིས་དཀའ་སྤྱད་སྙིང་རུས་དྲག་པོས་ལོ་གྲངས་བཅུ་གཉིས་ཙམ་གྱི་རིང་སྒྲུབ་པ་
ལ་རྩེ་གཅིག་ཏུ་གཞོལ་བས་ཕྱག་རྒྱ་ཆེན་པོ་སྒོམ་མེད་ཆོས་སྐུ་རྒྱལ་ས་མངོན་དུ་གྱུར། བར་
སྐབས་ཤིག་ན་ཡིད་ལྷུང་ལྷ་རི་ཁུལ་དུ་སྐལ་ལྡན་གྱི་གདུལ་བྱ་དཔག་ཏུ་མེད་པ་ལ་རྒྱལ་བའི་
བཀའ་འགྱུར་རོ་ཅོག་གི་ལྗགས་ལུང་དང་དེར་འདུས་ཀུན་ལ་མ་ཎི་དུང་ཕྱུར་སྒྲུབ་རྒྱུའི་དགེ་
བསྐུལ་གནང་བ་སོགས་ཟབ་རྒྱས་ཆོས་ཀྱི་བདུད་རྩིས་སྨིན་པར་མཛད། དེ་རྗེས་བྱམས་
མགོན་ཏཱ་ཡི་སི་ཏུ་པདྨ་དབང་མཆོག་རྒྱལ་པོའི་བཀའ་བཞིན་དཔལ་སྤུངས་གདན་ས་ནཱ་རོ་
དང་ནི་གུའི་སྒྲུབ་སྡེ་གོང་འོག་གཉིས་ཀྱི་སྒྲུབ་དཔོན་བླ་མ་ལོ་མང་རིང་གནང་སྟེ་སྒྲུབ་པའི་
རྒྱལ་མཚན་འཛིན་པའི་སློབ་ཚོགས་མཐའ་ཡས་པ་ཞིག་བསྐྲུན། ཁྱད་པར་མྱུར་མཛད་ཡེ་
ཤེས་ཀྱི་མགོན་པོ་བཀའ་སྡོད་དམ་ཅན་རྒྱ་མཚོའི་ཕྲིན་ལས་གཡེལ་བ་མེད་པ་དངོས་སུ་
བསྒྲུབས་པ་ལ་བརྟེན་ནས་འཇམ་མགོན་གོང་མའི་གདན་ས་ཙཱ་འདྲ་རིན་ཆེན་བྲག་གི་སྒྲུབ་སྡེ་
564



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
དེ་ཉིད་རྒྱ་བསྐྱེད་འཛུགས་བསྐྲུན་དང་། སྒྲུབ་གྲྭ་བ་གསར་དུ་བཅོ་བརྒྱད་ཀྱི་འཚོ་ཕོག་གཏན་
བཞག་སོགས་བཀྲིན་སྐྱོང་གནང་དང་འབྲེལ་ལོ་གསུམ་ཕྱོགས་གསུམ་གྱི་སྒྲུབ་ཐེངས་མང་
པོའི་རིང་ལ་སྒྲུབ་བརྒྱུད་ཤིང་རྟ་བརྒྱད་ཀྱི་བཀའ་སྤྱི་དང་བྱེ་བྲག་དཔལ་ལྡན་ཤངས་པ་བཀའ་
བརྒྱུད་ཀྱི་གསེར་ཆོས་རྣམ་ལྔའི་སྨིན་གྲོལ་གྱི་རྒྱུན་མཐའ་དག་དང༌། དུས་ཀྱི་འཁོར་ལོའི་སྐུ་
གསུང་ཐུགས་ཡོངས་སུ་རྫོགས་པའི་དབང་ཆེན་དང་། ལྷ་དགུ་དང་། ལྷན་སྐྱེས་ཀྱི་དབང་
ཁྲིད་མན་ངག་གི་བཀའ་རྣམས་ཚང་སྤྲུགས་སུ་སྩལ་ཏེ་བསྐྱེད་རྫོགས་ཀྱི་རིམ་པ་རྣམས་སྒྲུབ་
ཏུ་གཞུག་པ་དང་། གཞན་ཡང་རྫོང་གསར་མཁྱེན་བརྩེ་ཆོས་ཀྱི་བློ་གྲོས་མཆོག་ལ་ཤངས་
པའི་ཡིག་རྙིང་གི་དབང་ལུང་ཐམས་ཅད་ཕུལ་ཞིང་། དཀར་མོ་སྟག་ཚང་གི་སྒྲུབ་སྡེར་ཤངས་
ཆོས་ཡོངས་རྫོགས་ཀྱི་དབང་ལུང་དང་། དུས་འཁོར་ལྷ་དགུའི་དབང་ཁྲིད་སོགས་གསུངས།
རྗེ་བླ་མ་ཉིད་ཀྱིས་ཀྱང་མཁྱེན་བརྩེ་རིན་པོ་ཆེའི་མདུན་ནས་གཏེར་གསར་ཕྱག་དྲུག་སོགས་
དབང་ཆོས་དུ་མ་གསན་པས། ཕན་ཚུན་དགོངས་ཀློང་དབྱེར་མེད་དུ་འདྲེས། དགུང་གྲངས་
བཞི་བཅུ་ནང་ལྷ་ལྡན་ཇོ་ཤཱཀ་རྣམ་གཉིས་ཀྱིས་གཙོས་དབུས་གཙང་གི་གནས་ཆེན་ཁག་དང་།
རིས་མེད་ཀྱི་གདན་ས་རྣམས་ལ་གནས་གཟིགས་མཆོད་འབུལ་དུ་ཕེབས་ཤིང་། དེའི་སྔོན་
ཙམ་ན་བོད་ཀྱི་སྲིད་སྐྱོང་༧རྒྱལ་ཚབ་རྭ་སྒྲེང་རིན་པོ་ཆེའི་མཚན་ཞབས་སེ་ར་མཁར་རྡོ་རིན་
པོ་ཆེ་མཆོག་ཇོ་ནང་རྟག་བརྟན་ཕུན་ཚོགས་གླིང་དུ་ཕེབས་སྐབས་གང་ཉིད་རྒྱུན་རིང་པོའི་
བར་དུ་ཐུགས་སྐྱོ་བའི་རྣམ་པ་དང་བཅས་སྤྱན་ཆབ་བསིལ་བས་གམ་བཅར་བ་རྣམས་ཀྱིས་
དེའི་རྒྱུ་མཚན་ཞུས་པའི་ལན་དུ། ཁོང་རང་སྔར་རྗེ་བཙུན་ཆེན་པོ་ཏཱ་ར་ནཱ་ཐའི་ཡུམ་རྡོ་རྗེ་བུ་
དགའ་ལྷ་མོའི་སྐུའི་སྐྱེ་བ་ཡིན་པའི་སྔོན་གནས་རྗེས་སུ་དྲན་པའི་ཚུལ་དང༌། སྔར་རྗེ་བཙུན་
ཆེན་པོའི་བསྟན་པའི་མངའ་ཐང་དེ་ཉིད་ད་ལྟ་མིང་གི་ལྷག་མ་ཙམ་ལས་མེད་པར་གྱུར་པ་
565



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སོགས་དར་རྒུད་ཀྱི་སྣང་ཚུལ་རྣམས་ལམ་ལམ་དགོངས་པར་ཤར་བས་ཐུགས་ཤིན་ཏུ་མུག་
སྟེ། རྗེ་བཙུན་ཆེན་པོའི་བཀའ་སྲོལ་ལས་བྱོན་པའི་ངེས་དོན་གྱི་བསྟན་པ་རིན་པོ་ཆེ་ཉམས་
པ་སླར་གསོ་བའི་ཐུགས་བསྐྱེད་དེ། ༧རྒྱལ་ཚབ་རྭ་སྒྲེང་རིན་པོ་ཆེར་མཐུན་འགྱུར་ཞུས་པ་ན།
སྐབས་དེར་མདོ་ཁམས་བཀའ་བརྒྱུད་ཀྱི་གདན་ས་དཔལ་སྤུངས་དགོན་གྱི་སྒྲུབ་དཔོན་བླ་མ་
སྐྱབས་རྗེ་ཀ་ལུ་རིན་པོ་ཆེ་དབུས་ཕྱོགས་སུ་གནས་གཟིགས་མཆོད་འབུལ་གནང་བཞིན་
བཞུགས་པ་དང་འཁེལ་ཞིང་། རྭ་སྒྲེང་རིན་པོ་ཆེས་རྗེ་བླ་མ་འདི་ཉིད་མཚན་ལྡན་ཡིན་པར་
མཁྱེན་ཏེ། འདིའི་མདུན་ནས་མཁར་རྡོ་རིན་པོ་ཆེས་ཇོ་ཤངས་ཀྱི་ཆོས་སྐོར་རྣམས་གསན་
རྒྱུའི་མཚམས་སྦྱོར་གནང་བ་མ་ཟད། རྭ་སྒྲེང་རིན་པོ་ཆེ་ཉིད་ཀྱིས་ཀྱང་དབང་ལུང་དུ་མ་ཞིག་
གསན་རྒྱུ་དགོངས་གཞི་མཆིས་ཀྱང་། མི་རིང་བར་རྐྱེན་དབང་གིས་ཐུགས་བཞེད་ཇི་བཞིན་
ཐོག་ཏུ་མ་འཁེལ། གང་ལྟར་མཁར་རྡོ་རིན་པོ་ཆེ་དང་། ལྷ་བཙུན་རིན་པོ་ཆེ། ཐོགས་མེད་
རིན་པོ་ཆེ། འབྲས་སྤུངས་རྨོག་ལྕོག་རྗེ་སོགས་སྐྱེས་ཆེན་དུ་མ་ལ་དཔལ་ལྡན་ཤངས་པའི་
གསེར་ཆོས་ཡོངས་རྫོགས་དང་། རྒྱུད་སྡེ་ལྷ་ལྔའི་དབང་ཆེན་དང་། མགོན་པོའི་བཀའ་ཆེན་
བཅུ་གསུམ་གྱི་དབང་། ཇོ་ནང་རྗེ་བཙུན་ཆེན་པོའི་བཀའ་འབུམ་སོགས་དབང་ལུང་མཐའ་
ཡས་པ་ཞིག་འབུལ་གནང་མཛད། དེ་བཞིན་དུ་ཇོ་ནང་རྟག་བརྟན་ཕུན་ཚོགས་གླིང་། ཞང་
ཞུང་རྡོ་རྗེ་གདན། ལྷ་ཕུ་རྨོག་ལྕོག སྙེ་ཐང་རྨོག་ལྕོག་སོགས་སུའང་དུས་ཀྱི་འཁོར་ལོའི་
དབང་ཆེན་དང་། ཤངས་ཆོས་ཀྱི་དབང་ཁྲིད་མན་ངག་སོགས་སྤེལ་ཏེ་ཇོ་ཤངས་ཀྱི་བསྟན་པ་
ཉམས་པ་རྨངས་ནས་གསོ་བར་མཛད། དེ་རྗེས་མདོ་ཁམས་ཕྱོགས་སུ་ཕེབས་ཏེ་དཔལ་
སྤུངས་དང་། ཧོར་ཁོག་སོགས་སུ་བཞུགས་ནས་གསན་བསམ་སྒོམ་སྒྲུབ་དབང་ལུང་འཆད་
སྤེལ་སོགས་འབྲེལ་ཚད་དོན་ལྡན་གྱི་བསྟན་འགྲོའི་ཕྲིན་ལས་རྒྱ་ཆེར་བསྐྱངས། ཕྱི་ལོ་༡༩༥༥
566



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ལོར་མདོ་ཁམས་ཕྱོགས་སུ་དུས་ཀྱི་འགྱུར་བས་སླར་དབུས་སུ་ཕེབས་ཏེ་རྒྱལ་དབང་ཀརྨ་པ་
རིག་པའི་རྡོ་རྗེ་མཆོག་གིས་ཐུགས་བརྩེ་བ་ཆེན་པོས་སྨིན་གྲོལ་གདམས་པའི་རྒྱུན་རྣམས་
སྩལ་ཏེ་སྒྲུབ་བརྒྱུད་ཀྱི་བསྟན་པ་རིན་པོ་ཆེའི་གཉེར་ཁ་གཏད། སྐབས་དེར་ལྷོ་ལྗོངས་འབྲུག་
རྒྱལ་མཆོག་གི་སྲས་མོ་ཨ་ཞེ་དབང་མོ་ནས་སྔོན་བསགས་བག་ཆགས་བཟང་པོའི་མཐུས་རྗེ་
བླ་མ་འདི་ཉིད་ཀྱི་མཚན་སྙན་གསན་པ་ཙམ་གྱིས་ཤིན་ཏུ་མོས་ཏེ་༧རྒྱལ་དབང་ཀརྨ་པ་མཆོག་
ལ་སྐྱབས་མཆོག་བླ་མ་རིན་པོ་ཆེ་གང་ཉིད་འབྲུག་ཡུལ་སྐུར་སྟོད་བྱང་ཆུབ་ཆོས་གླིང་དགོན་
གྱི་གནས་བརྟན་བླ་མ་དང་དབུ་བླར་གཏོང་གནང་ནན་ཞུས་བརྟེན་༧རྒྱལ་དབང་མཆོག་གིས་
འབྲུག་ཏུ་ཕེབས་དགོས་པའི་བཀའ་དོན་ལྟར། ཕྱི་ལོ་༡༩༥༧ ལོར་འབྲུག་ཏུ་ཕེབས་བཞུགས་
ཀྱིས་ལོ་མང་རིང་བསྟན་པ་འཛིན་སྐྱོང་སྤེལ་གསུམ་དང་། ཁྱད་པར་བྱང་ཆུབ་ཆོས་གླིང་དུ་ནཱ་
རོ་དང་ནི་གུའི་སྒྲུབ་སྡེ་ཁག་གཉིས་གསར་དུ་བཙུགས་ཏེ་དཔལ་ལྡན་དྭགས་ཤངས་བཀའ་
བརྒྱུད་ཀྱི་ཟབ་ཆོས་སྨིན་གྲོལ་གྱི་རྒྱུན་རྣམས་བར་མེད་དུ་སྩལ་བ་དང་། བསགས་སྦྱོང་གི་
རྟེན་མཆོད་རྟེན་གསར་བཞེངས་སོགས་ཀྱིས་ཕྱོགས་དེའི་གདུལ་བྱའི་སྐྱེ་བོ་དཔག་ཏུ་མེད་པ་
ཐར་པ་མཆོག་གི་གྲོང་ཁྱེར་དུ་གཞུག་པར་མཛད། ཕྱི་ལོ་༡༩༦༡ ལོར་འཕགས་ཡུལ་རྡོ་རྗེ་
གླིང་རྡོ་གཙུག་དགོན་དུ་ཕེབས་བཞུགས་གནང་སྟེ། བོད་ནས་བཙན་བྱོལ་དུ་འབྱོར་བའི་རིས་
མེད་བླ་སྤྲུལ་དགེ་འདུན་བརྒྱ་ཕྲག་མང་པོ་འདུ་འཛོམས་བྱུང་བ་རྣམས་ལ། རྒྱུན་དུ་རྗེ་ཉིད་ཀྱི་
ཐུགས་དམ་གྱི་གཙོ་བོ་བཟང་སྤྱོད་སོགས་སྨོན་ལམ་ཚོགས་ཐེངས་རེ་དང་། ཡར་མར་ཚེས་
བཅུ་དང་དགུ་གསོལ་སོགས་དུས་མཆོད་ཁག་དང༌། གཞི་གསུམ་གྱི་ཕྱག་ལེན་བཅས་
བཙུགས་ཏེ་རྗེ་ཉིད་ཀྱི་དད་འབྱོར་གྱི་དངོས་པོ་མཐའ་དག་སྣང་གསལ་སོགས་མཆོད་པའི་ཡོ་
བྱད་དང༌། དགེ་འདུན་རྣམས་ཀྱི་འཚོ་བའི་རྟེན་དུ་སྦྱར། ༡༩༦༤ ལོར་རྡོར་གླིང་རྡོ་དགོན་དུ་
667



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སྐྱབས་རྗེ་དིལ་མགོ་མཁྱེན་བརྩེ་རིན་པོ་ཆེས་ཞུ་གནང་གིས་བླ་སྤྲུལ་དགེ་འདུན་བརྒྱ་ཕྲག་
མང་པོ་ལ་ཀར་ལུགས་རྒྱུད་སྡེ་ཁག་གི་དབང་ལུང་དང་། རིན་འབྱུང་བརྒྱ་རྩའི་སྨིན་གྲོལ་
བཅས་བཀྲིན་བསྐྱངས། ཡང་སྐྱབས་རྗེ་བླ་མ་རིན་པོ་ཆེ་ནས་གསོལ་བཏབ་མཛད་དེ་དིལ་
མགོ་མཁྱེན་བརྩེ་རིན་པོ་ཆེ་མཆོག་གིས་སྙིང་ཐིག་ཡ་བཞི་སོགས་ཀྱི་དབང་ཁྲིད་སྩལ། དེ་
ཡང་རྗེ་བླ་མ་འདི་གཉིས་ཕན་ཚུན་ཐུགས་ནང་ཤིན་ཏུ་གཙང་ཞིང་སྨིན་གྲོལ་གྱི་རྒྱུན་རྣམས་
འབུལ་རེས་ཀྱིས་གཅིག་གི་ཕྲིན་ལས་གཅིག་ཤོས་ཀྱིས་སྤེལ་བར་མཛད་པ་སོགས་རིས་སུ་
མ་མཆིས་པའི་བསྟན་པ་ལ་བཀྲིན་གཞལ་དུ་མེད་པའོ། །དེ་བཞིན་ཁམས་རི་བོ་ཆེ་བ་བཀའ་
འགྱུར་རིན་པོ་ཆེའམ་མཚན་དངོས་ཀློང་ཆེན་ཡེ་ཤེས་རྡོ་རྗེའི་མདུན་ནས་རྙིང་མ་རྒྱུད་འབུམ་
གྱི་ལྗགས་ལུང་སོགས་གསན། གཞན་ཡང་འདི་སྐབས་སུ་ཁལ་ཁ་རྗེ་བཙུན་དམ་པ་མཆོག་
གིས་གསོལ་བཏབ་མཛད་དེ་ཤངས་ཆོས་ཡོངས་རྫོགས་དང་དུས་ཀྱི་འཁོར་ལོའི་དབང་ཆེན་
དང་། ཡང་འབྲུག་གི་སློབ་དཔོན་བསོད་ནམས་བཟང་པོས་སྦྱིན་བདག་ཞུས་ཏེ་དྲི་མེད་རྣམ་
གཉིས་ཀྱི་དབང་ལུང་སོགས་སྨིན་གྲོལ་གྱི་ཆོས་བཀའ་མཐའ་ཡས་པ་ཞིག་བཀྲིན་སྩལ།
ལྷག་པར་དུའང་ལོ་དེར་༧གོང་ས་༧སྐྱབས་མགོན་ཆེན་པོ་མཆོག་གི་བཀའ་དགོངས་བཞིན་
བཞུགས་སྒར་དྷ་རམ་ས་ལར་རྩེ་རྣམ་རྒྱལ་གྲྭ་ཚང་དང་རྒྱུད་གྲྭ་སྟོད་སྨད་ཀྱི་མཁན་བླ་སོགས་
དགེ་བའི་བཤེས་གཉེན་དུ་མ་ལ་གསང་བདེ་འཇིགས་གསུམ། དགྱེས་རྡོར། མཱ་ཡ་སྟེ་རྒྱུད་སྡེ་
ཆེན་པོ་ལྔ་དང་། ཤངས་པའི་གསེར་ཆོས་རྣམ་ལྔ། མགོན་པོའི་བཀའ་ཆེན་བཅུ་གསུམ།
གཏེར་ཆེན་ལས་རབ་གླིང་པའི་ཟབ་གཏེར་ལས་བྱོན་པའི་ཕུར་པ་ཡང་སྙིང་སྤུ་གྲི་སོགས་ཀྱི་
དབང་གདམས་ངག་ལག་ལེན་དང་བཅས་པ་འབུལ་བར་མཛད། དེའི་རྗེས་སུ་གནས་
མཆོག་མཚོ་པདྨའི་རི་ཁྲོད་དུ་ནཱ་རོ་ཆོས་དྲུག་གི་སྒྲུབ་གྲྭ་ལོ་གསུམ་ཕྱོགས་གསུམ་ལ་སྨིན་
568



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
གྲོལ་རྒྱབ་རྟེན་དང་བཅས་པ་ཡོངས་རྫོགས་སྩལ། ཕྱི་ལོ་༡༩༦༦ ལོར་རྡོར་གླིང་བསོད་
ནམས་དར་བསམ་གྲུབ་དར་རྒྱས་གླིང་དགོན་པར་གདན་ས་མཛད་དེ་ཐོག་མའི་ལོ་གསུམ་
ཕྱོགས་གསུམ་གྱི་སྒྲུབ་སྡེ་གསར་འཛུགས་གནང་བ་དང་ཆབས་ཅིག་དགེ་འདུན་གྱི་སྡེ་ཡང་
གསར་དུ་བཙུགས་ཏེ། བསྟན་པའི་རྩ་བ་འདུལ་བ་གཞི་གསུམ་གྱི་ཕྱག་བཞེས་ཐོག་ཆོས་
འཆད་ཉན་དང༌། ལོ་ཟླའི་དུས་སྒྲུབ་མཆོད། ཁྱད་པར་བསགས་སྦྱོང་སྨོན་ལམ་སོགས་གཙོ་
བོ་ཆོས་སྤྱོད་སྒོམ་སྒྲུབ་ཀྱི་ཕྲིན་ལས་དབྱར་མཚོ་ལྟར་རྒྱས་པར་མཛད། ཕྱི་ལོ་༡༩༦༨ ལོར་
ཌ་ལ་ཧོ་སེར་རིས་མེད་བླ་སྤྲུལ་མཁན་པོ་དགེ་བའི་བཤེས་གཉེན་རྣམས་ལ་གདམས་ངག་
མཛོད་ཀྱི་དབང་ལུང་ཡོངས་རྫོགས་གནང་ཞིང་། དེའི་རྗེས་ཐོག་ཏུ་གནས་དེར་ཤངས་ཆོས་
ལོ་གསུམ་ཕྱོགས་གསུམ་གྱི་སྒྲུབ་གྲྭ་གསར་འཛུགས་གནང་སྟེ་དེར་ཡང་དབང་ལུང་ཆ་ཚང་
ཐུགས་རྗེས་བསྐྱངས། ༡༩༦༩ ལོར་གདན་ས་བསམ་གྲུབ་དར་རྒྱས་གླིང་དུ་སྔ་འགྱུར་བསྟན་
པའི་སྣང་བྱེད་སྐྱབས་རྗེ་བྱ་བྲལ་སངས་རྒྱས་རྡོ་རྗེ་མཆོག་ལ་དཔལ་ལྡན་ཤངས་པའི་གསེར་
ཆོས་ཡོངས་རྫོགས་ཀྱི་སྨིན་གྲོལ་འབུལ་གནང་མཛད། ཕྱི་ལོ་༡༩༧༡ ལོར་༧རྒྱལ་མཆོག་
བཅུ་དྲུག་པ་ཆེན་པོ་རིག་པའི་རྡོ་རྗེའི་བཀའ་དགོངས་བཞིན་༸རྒྱལ་བ་ཡབ་སྲས་རྣམས་ཀྱི་
དབུས་བླ་སྤྲུལ་དགེ་འདུན་འདུས་པ་རྒྱ་མཚོར་ཤངས་པའི་གསེར་ཆོས་ཡོངས་རྫོགས་ཀྱི་
དབང་ལུང་དང་། དེ་རྗེས་༧སྐྱབས་རྗེ་ཞྭ་དམར་རིན་པོ་ཆེ་དང༌། སི་ཏུ་རིན་པོ་ཆེ། འཇམ་
མགོན་རིན་པོ་ཆེ། ༧རྒྱལ་ཚབ་རིན་པོ་ཆེ་རྣམ་པ་བཞི་ལ་བཀའ་བཞིའི་བརྒྱུད་སྲོལ་ལས་བྱུང་
བའི་སྒྲུབ་བརྒྱུད་ཀརྨ་ཀཾ་ཚང་གི་ཐབས་ལམ་ནཱ་རོ་ཆོས་དྲུག་དང་། གྲོལ་ལམ་ཕྱག་རྒྱ་ཆེན་པོ་
སོགས་ཀྱི་སྨིན་གྲོལ་གདམས་པའི་ཆོས་སྐོར་མཐའ་དག་བུམ་པ་གང་བྱོའི་ཚུལ་དུ་འབུལ་
གནང་མཛད། ཕྱི་ལོ་༡༩༧༡ ནས་༡༩༨༩ བར་སྤྱིར་གདན་སར་འཁོར་ལོ་གསུམ་གྱི་ཕྲིན་
569



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ལས་མཐའ་ཡས་པ་བསྐྱངས་ཤིང་། ལྷག་པར་ཕྱི་རྒྱལ་ཨ་མེ་རི་ཀ་དང་། ཀེ་ན་ཌ། ཡུ་རོབ་
རྒྱལ་ཁབ་རྣམས་དང༌། ལྷོ་ཤར་ཨེ་ཤ་ཡའི་རྒྱལ་ཁབ་ཁག་སོགས་འཛམ་གླིང་ཡུལ་གྲུ་ཆེས་
མང་པོར་ལན་གྲངས་དུ་མར་ཞབས་ཀྱིས་བཅགས་ཏེ། གདུལ་བྱའི་སྐྱེ་བོ་འབུམ་ཕྲག་མང་
པོར་ཐོག་མར་མཆོག་གསུམ་ལ་སྐྱབས་སུ་འགྲོ་བའི་སྡོམ་པ་ནས་བཟུང་དགེ་སྡིག་བླང་དོར་
གྱི་ཚུལ་དང་། སྐྱེ་བ་སྔ་ཕྱི་དང་། རྒྱུ་འབྲས་རྟེན་འབྱུང་བསླུ་བ་མེད་པའི་ཚུལ་དང་། བྱམས་
སྙིང་རྗེ་བྱང་ཆུབ་ཀྱི་སེམས་སོགས་ཐེག་པ་ཆེ་ཆུང་གི་བསྟན་པ་སྤྱིའི་རྣམ་བཞག་དང་། བྱེ་
བྲོག་དུས་ཀྱི་འཁོར་ལོ་སོགས་རྡོ་རྗེ་ཐེག་པའི་སྨིན་གྲོལ་རྗེས་གནང་དང་། སོ་སོའི་བློ་དང་
འཚམས་པའི་ཞི་ལྷག་གི་སྒོམ་ཁྲིད། དད་བརྩོན་དབང་རབ་ཅན་ལ་ཕྱག་རྒྱ་ཆེན་པོའི་སྔོན་
འགྲོ་དང་དངོས་གཞིའི་བཀའ་ཁྲིད། གདུལ་བྱ་ཐུན་མོང་བ་རྣམས་ལ་གཙོ་བོ་ཡི་དམ་ཐུགས་
རྗེ་ཆེན་པོའི་སྒོ་ནས་རྗེས་སུ་བཟུང་སྟེ། དེ་ཉིད་ཀྱི་སྒོམ་བཟླས་རྩལ་དུ་བཏོན་གནང་དང་
འབྲེལ་བྱམས་སྙིང་རྗེ་བྱང་ཆུབ་ཀྱི་སེམས་རིན་པོ་ཆེ་ལས་བརྩམས་པའི་ཆོས་ཀྱི་འཁོར་ལོ་
དཔག་ཏུ་མེད་པ་བསྐོར་བ་སོགས་འབྲེལ་ཚད་དོན་ལྡན་གྱིས་གདུལ་བྱ་རྣམས་ཡང་དག་པའི་
ལམ་དུ་བཀྲི་བར་མཛད། དེ་ཡང་རྗེ་བླ་མ་འདི་ཉིད་ནི་ནུབ་ཕྱོགས་ཡུལ་གྲུ་རྣམས་སུ་ཐེག་པ་
ཆེན་པོ་སྔགས་དང་བཅས་པའི་བོད་ཀྱི་ནང་ཆོས་ཐོག་མར་དར་སྤེལ་མཛད་པའི་ཤིང་རྟའི་
སྲོལ་བྱེད་ཡིན་པར་གཟུ་བོར་གནས་པ་རྣམས་ལ་གྲགས་ཤིང་གྲུབ་པ་ཡིན་པས་བསྟན་འགྲོ་
སྤྱི་ལ་བཀྲིན་ཤིན་ཏུ་ཆེ་བ་ཡིན། དེ་ཡང་ཤར་ནུབ་རྒྱལ་ཁབ་རྣམས་སུ་ཆོས་ཚོགས་གྲངས་
བདུན་བཅུ་ལྷག་ཙམ་དང་། ལོ་གསུམ་ཕྱོགས་གསུམ་གྱི་སྒྲུབ་སྡེ་གྲངས་ཉི་ཤུ་རྩ་གཅིག་སྐོར་
གསར་འཛུགས་གནང་སྟེ། དེ་དག་རྣམས་སུ་དབང་ལུང་ཁྲིད་མན་ངག་དང་བཅས་པ་ཆ་ཚང་
ལན་གྲངས་དུ་མར་བཀྲིན་སྩལ་གནང་དང་འབྲེལ་ལོ་གསུམ་ཕྱོགས་གསུམ་གྱི་སྒྲུབ་པར་གཞོལ་
570



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
བ་ལ་དགོས་པ་དང་ཕན་ཡོན་སོགས་ཀྱི་ཞལ་གདམས་སྙིང་པོ་ནི། དང་པོ་ཐུན་མོང་གི་སྔོན་
འགྲོ་བཞིས་སེམས་རྒྱུད་ཆོས་ལ་བསྐུལ་ཞིང་། དེ་ནས་ཐུན་མོང་མ་ཡིན་པའི་སྔོན་འགྲོ་
རྣམས་ཀྱིས་ཐོག་མེད་ནས་བསགས་པའི་སྡིག་སྒྲིབ་སྦྱོང་ཞིང་ཚོགས་གཉིས་རྫོགས་པར་བྱེད་
ལ། དེ་རྗེས་ཡི་དམ་རྒྱུད་སྡེ་བཞི་དྲུག་གི་བསྙེན་སྒྲུབ་ལེགས་པར་བྱས་པས་རྣམ་པར་སྨིན་
པའི་ལུས་དང་། རྨི་ལམ་བག་ཆགས་ཀྱི་ལུས། བར་དོ་ཡིད་ཀྱི་ལུས་ཏེ་མ་དག་པའི་ལུས་
གསུམ་གྱི་འཛིན་ཞེན་ལས་གྲོལ་ནས་དག་པ་ལྷའི་སྣང་ཞེན་དུ་འགྱུར་ཏེ། སྣང་སྟོང་སྐུ།
གྲགས་སྟོང་གསུང་། རིག་སྟོང་ཐུགས་ཀྱི་དགོངས་པ་རྟོགས་པ་དང་། དེ་ནས་མཚན་བཅས་
ཀྱི་རྫོགས་རིམ་ནཱ་རོ་དང་ནི་གུ་ཆོས་དྲུག་སོགས་ཉམས་སུ་བླང་བས་ལུས་གསུམ་དག་པའི་
སྣང་ཞེན་དེ། བདེ་གསལ་སྟོང་པའི་ཡེ་ཤེས་ཆེན་པོར་གོང་ནས་གོང་དུ་འཕེལ་ཏེ་བརྗོད་དུ་
མེད་པའི་བདེ་བ། འགྲིབ་མེད་གསལ་བའི་མངོན་ཤེས། བདེན་མེད་རྟོགས་པའི་རྫུ་འཕྲུལ་
སོགས་ཀྱིས་ས་བཅུ་ལམ་ལྔ་མྱུར་དུ་བགྲོད་པར་ནུས་ཤིང་། མཐར་མཚན་མེད་ཕྱག་རྒྱ་ཆེན་
པོ་ཉམས་སུ་བླང་བས་སྣང་གྲགས་རྟོག་གསུམ་སེམས་ཉིད་ཀྱི་རོལ་པར་རྟོགས་ཤིང་།
སེམས་སྐྱེ་མེད་ཆོས་ཀྱི་སྐུ་རུ་གྲོལ་ཏེ་མི་འགྱུར་བའི་བདེ་བ་ཆེན་པོ་དང་། རྣམ་ཀུན་མཆོག་
ལྡན་གྱི་སྟོང་པ་ཉིད་ཟུང་དུ་འཇུག་པའི་དབྱིངས་སུ་མངོན་པར་རྫོགས་པར་འཚང་རྒྱ་བར་
འགྱུར་ཏེ། རང་དོན་ཆོས་སྐུ་དང་གཞན་དོན་གཟུགས་སྐུ་གཉིས་ཀྱིས་འཁོར་བ་མ་སྟོངས་ཀྱི་
བར་དུ་རྟག་ཁྱབ་ལྷུན་གྱིས་གྲུབ་པའི་ཕྲིན་ལས་ལ་དབང་འབྱོར་བའི་ཕྱིར། སྒྲུབ་ཁང་ལོ་
གསུམ་ཕྱོགས་གསུམ་གྱི་མཚམས་ལ་སྡོད་རྒྱུ་དེ་ཤིན་ཏུ་གལ་ཆེན་པོ་ཡིན་ཞེས་གསུངས།
ཆོས་ཚོགས་དང་སྒྲུབ་སྡེ་རྣམས་སུ་ཆོས་ཀྱི་སློབ་སྟོན་མཛད་མཁན་ལོ་གསུམ་ཕྱོགས་གསུམ་
བཞུགས་ཟིན་པའི་བླ་མ་དགེ་བའི་བཤེས་གཉེན་སུམ་ཅུ་ལྷག་ཙམ་བསྐོ་སྩལ་གནང་སྟེ་ཆོས་
571



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཚོགས་དང་། སྒྲུབ་ཁང་སོགས་སུ་སློབ་མ་རྣམས་ཀྱིས་གནས་སྐབས་སླ་བཅོས་ཙམ་མིན་
པར་ཕུགས་སུ་ཆོས་ཀྱི་གོ་དོན་དཔྱིས་ཕྱིན་པ་རྟོགས་པ་དང༌། ལྷག་པར་སངས་རྒྱས་དང་བྱང་
སེམས། རྒྱལ་བ་གོང་མ་རྣམས་ཀྱི་གསུང་ཉིད་སོར་བཞག་པས་བྱིན་རླབས་ཀྱི་ཚན་ཁ་མི་
ཉམས་པ་སོགས་དགོས་པ་དང་རྒྱུ་མཚན་མང་དུ་གཟིགས་ནས་རྩ་གསུམ་ལྷའི་བསྙེན་སྒྲུབ་
སོགས་བསྒྲུབ་བྱའི་ཆོས་སྐོར་མཐའ་དག་བོད་ཡིག་དང་བོད་སྐད་ཁོ་ནའི་སྟེང་ནས་སྒྲུབ་
དགོས་པར་ནན་ཆེར་གདམས། དེ་ལ་བརྟེན་ནས་བོད་ཀྱི་སྐད་ཡིག་ཏུ་བཞུགས་པའི་ནང་
ཆོས་མང་པོ་ཡུལ་གྲུ་སོ་སོའི་སྐད་དུ་སྒྱུར་ནུས་པའི་ལོ་ཙཱ་བ་མང་པོ་རིམ་བཞིན་བྱུང་ངོ༌། །ཕྱི་
ལོ་༡༩༨༡ ལོར་༧རྒྱལ་དབང་ཀརྨ་པ་རིག་པའི་རྡོ་རྗེ་མཆོག་དགོངས་པ་ཆོས་དབྱིངས་སུ་
གཤེགས་པའི་དགོངས་རྫོགས་སུ་རུམ་བཏེག་གདན་སར་སྐུ་གདུང་རིན་པོ་ཆེའི་སྤྱན་སྔར་
དཔལ་དུས་ཀྱི་འཁོར་ལོའི་སྒྲུབ་མཆོད་དང་འབྲེལ། སྔོན་དུས་༧རྒྱལ་དབང་མཆོག་གི་
དགོངས་བཞེད་ལྟར་༧སྐྱབས་མགོན་༧རྒྱལ་བ་ཡབ་སྲས་རྣམས་ཀྱིས་དབུས་བླ་སྤྲུལ་སྐྱེས་
ཆེན་རྣམས་ལ་དཔལ་དུས་ཀྱི་འཁོར་ལོའི་དབང་ཆེན་ཡོངས་སུ་རྫོགས་པ་བཀྲིན་སྩལ་བ་དང་
ཆབས་ཅིག་དེའི་ཁྲིད་དང་ལུང་ཆོ་གའི་འདོན་སྒྲིག་སོགས་ཀྱང་བསླབ་སྟོན་བཀྲིན་བསྐྱངས་
པའི་ཉེར་ལེན་ལ་བརྟེན། དེ་ནས་བཟུང་རུམ་བཏེག་སོགས་རྒྱ་བལ་ཁུལ་ཡོད་བཀའ་བརྒྱུད་
ཀྱི་དགོན་པ་ཆེ་ཁག་རྣམས་སུ་རིམ་བཞིན་དུས་ཀྱི་འཁོར་ལོའི་སྒྲུབ་མཆོད་ཆེན་མོ་གསར་དུ་
ཚོགས་ཐུབ་པ་བྱུང་། དེ་ཡང་༧སྐྱབས་རྗེ་བླ་མ་རྡོ་རྗེ་འཆང་འདི་ཉིད་ཀྱི་སྐུ་ཚེའི་རིང་ལ་བོད་
དང་རྒྱ་གར་འཛམ་གླིང་ཤར་ནུབ་ཀྱི་རྒྱལ་ཁབ་གཞན་དང་གཞན་དུ་དཔལ་དུས་ཀྱི་འཁོར་
ལོའི་དབང་མོ་ཆེ་ཚར་གྲངས་ཉི་ཤུ་རྩ་བཞི་གནང་སྟེ། སྐལ་ལྡན་གྱི་སྐྱེ་བོ་ཁྲི་ཕྲག་མང་པོ་རྒྱུད་
ཀྱི་རྒྱལ་པོ་འདི་ཉིད་ཀྱི་དཀྱིལ་འཁོར་དུ་གཞུག་སྟེ་སྨིན་ཅིང་གྲོལ་བར་མཛད་པ་དང་། རྒྱུད་
572



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར། །
ཟབ་མོ་འདིའི་བསྐྱེད་རྫོགས་ཀྱི་རྣལ་འབྱོར་དང་ལྡན་པའི་སྐྱེས་བུ་ཆེན་པོའང་དཔག་ཏུ་མེད་
པ་བསྐྲུན། དེ་ཡང་འོག་ནས་འཆད་པར་འགྱུར་བ་བཞིན། དེ་སྔ་བོད་ཀྱི་ལོ་རྒྱུས་ནང་། ལྷར་
བཅས་སྲིད་ཞིའི་གཙུག་ནོར་༧གོང་ས་༧སྐྱབས་མགོན་༧རྒྱལ་བའི་དབང་པོ་ཐམས་ཅད་
མཁྱེན་ཅིང་གཟིགས་པ་ཆེན་པོ་སྐུ་ཕྲེང་བཅུ་བཞི་པ་ཆེན་པོ་མཆོག་གི་རྣམ་པར་ཐར་པ་ནི་
བསམ་གྱིས་མི་ཁྱབ་པས་གོང་དུ་ཕུད། དེ་འོག་རིས་མེད་བསྟན་པ་འཛིན་པའི་སྐྱེས་ཆེན་
རྣམས་ཀྱི་ནང་ནས་འཛམ་གླིང་ས་ཆེན་ཀུན་ཏུ་རྒྱལ་བསྟན་སྒོ་ཐམས་ཅད་ནས་སྤེལ་བ་ལ་
འགྲན་པའི་ཟླ་དང་བྲལ་ཏེ། དུས་ཀྱི་འཁོར་ལོའི་དབང་མོ་ཆེ་ཁོ་ན་གནང་བ་ལ་མཚོན་ན་
གོང་དུ་སྨོས་པ་བཞིན་ལན་གྲངས་མང་པོ་དེ་ཙམ་གནང་མཁན་སྔར་མ་བྱུང་བ་སྣང་ཞིང་།
མདོར་ན་སྙིགས་མའི་དུས་འདིར་འཕགས་ཡུལ་སོགས་སུ་ཀུན་མཁྱེན་ཇོ་ནང་པ་ཆེན་པོའི་
བཀའ་སྲོལ་ལས་བྱོན་པའི་དཔལ་དུས་ཀྱི་འཁོར་ལོའི་སྨིན་གྲོལ་གྱི་རྒྱུན་དང་། ཇི་ལྟར་སྒྲུབ་
པའི་ཚུལ་སོགས་ཁྱབ་བརྡལ་དུ་འགྲོ་བཞིན་པ་འདི་ཉིད་ཐོག་མར་སྐྱབས་རྗེ་འཁོར་ལོའི་
མགོན་པོ་གང་གི་རྨད་དུ་བྱུང་བའི་ཐུགས་བསྐྱེད་དང་ཕྲིན་ལས་རླབས་པོ་ཆེ་ཁོ་ན་ལ་བརྟེན་
ནས་བྱུང་བའོ། །ཕྱི་ལོ་༡༩༨༣ ལོར་གདན་ས་ཆེན་པོ་བསམ་གྲུབ་དར་རྒྱས་གླིང་དུ་བཀའ་
བརྒྱུད་བསྟན་པའི་གཙུག་རྒྱན་སྐྱབས་མགོན་༧རྒྱལ་བ་ཡབ་སྲས་རྣམས་ཀྱིས་དབུས་བླ་སྤྲུལ་
དགེ་འདུན་དང་རྒྱ་བོད་འབྲས་འབྲུག་སོགས་འཛམ་གླིང་ཤར་ནུབ་ཀྱི་དད་སློབ་སྟོང་ཕྲག་དུ་
མ་ལ་སྔ་འགྱུར་ནང་རྒྱུད་སྡེ་གསུམ་གྱི་སྙིང་པོ་ཕྱོགས་གཅིག་ཏུ་དྲིལ་བ་རིན་ཆེན་གཏེར་གྱི་
མཛོད་ཆེན་མོའི་སྨིན་གྲོལ་གྱི་སྒོ་འཕར་ཡོངས་སུ་ཕྱེས་པར་མཛད་པས་གསང་ཆེན་བསྟན་
པའི་སྒྲོན་མེར་གྱུར། གཏེར་མཛོད་ཀྱི་དབང་ལུང་གྲུབ་ནས་༡༩༨༣ ལོ་དེར་རྒྱལ་བསྟན་དར་
ཞིང་འགྲོ་ཀུན་བདེ་བའི་ཕྱིར་གནས་མཆོག་རྡོ་རྗེ་གདན་དང་། ཝཱ་ར་ཎཱ་སི། རྩྭ་མཆོག་གྲོང་།
573



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ལུམྦི་ནི། མཚོ་པདྨ། བལ་ཡུལ་མཆོད་རྟེན་རྣམ་གསུམ་སོགས་རྒྱ་བལ་གྱི་གནས་ཆེན་ཀུན་ཏུ་
སྣ་ལྔའི་མཆོད་སྤྲིན་དང་སྣང་གསལ་འབུམ་ཕྲག་གིས་མཚོན་ཀུན་ཏུ་བཟང་པོའི་སྨོན་ལམ་གྱི་
འཕྲུལ་ལས་བྱུང་བའི་མཆོད་པའི་སྤྲིན་གྱི་ཕུང་པོས་ཉེ་བར་གཏམས་ཏེ། སྐྱབས་རྗེ་བླ་མ་
མཆོག་ཉིད་དབུ་བཞུགས་ཀྱིས་བླ་སྤྲུལ་དགེ་འདུན་བརྒྱ་ཕྲག་དུ་མས་བསགས་སྦྱོང་སྤེལ་
གསུམ་གྱི་སྙིང་པོ་ཡན་ལག་བདུན་པའི་ཆོ་གས་ཁོག་ཕུབ་སྟེ་བཟང་པོ་སྤྱོད་པའི་སྨོན་ལམ་གྱི་
རྒྱལ་པོ་འབུམ་ཐེར་གྲངས་གསོག་མཛད་པ་དང་ཆབས་ཅིག་དབུལ་ཕོངས་རྣམས་ལ་ཉིན་
རེར་བཟའ་བཏུང་དང་དངུལ་འགྱེད་སོགས་གཏན་པ་མེད་པའི་སྦྱིན་གཏོང་གི་སྒོ་འཕར་ཕྱེས་
ཏེ་དེ་དག་ཐམས་ཅད་ཀྱང་རིང་པོར་མི་ཐོགས་པར་བླ་མེད་རྫོགས་བྱང་ཐོབ་པའི་ཐུགས་སྨོན་
ནན་ཏན་མཛད། དེ་ནས་བཟུང་ད་བར་གནས་མཆོག་རྡོ་རྗེ་གདན་དུ་བཀའ་བརྒྱུད་སྨོན་ལམ་
ཆེན་མོ་ཞེས་ཤར་ནུབ་རྒྱལ་ཁབ་རྣམས་སུ་རྗེ་ཉིད་ཀྱི་ཞལ་སློབ་དང་ཆོས་ཚོགས་ཁག་གིས་
གཙོས་ཕྱི་ནང་དད་འབྱོར་ལྡན་པ་རྣམས་ཀྱིས་སྦྱིན་བདག་ཞུས་ཏེ་རྒྱ་བལ་འབྲས་འབྲུག་
སོགས་སུ་འཁོད་པའི་བཀའ་བརྒྱུད་པའི་བླ་སྤྲུལ་དགེ་འདུན་སྟོང་ཕྲག་མང་པོ་འདུ་འཛོམས་
ཀྱིས་ལོ་བསྟར་སྨོན་ལམ་གྲ་ཇེ་རྒྱས་ཀྱིས་ཚོགས་ཐུབ་པ་འདི་ཡང་སྐྱབས་རྗེ་བླ་མ་མཆོག་གི་
ཐུགས་བསྐྱེད་དང་། རླབས་ཆེན་ཚོགས་གཉིས་རྒྱ་མཚོའི་མཐུ་དཔལ་ལས་གྲུབ་པ་ཡིན་ལ།
དེ་ཡང་རྗེ་བླ་མ་འདི་ཉིད་ཀྱིས་སྤྱིར་བདེ་བར་གཤེགས་པས་རྗེས་སུ་གདམས་པའི་བསླབ་པ་
རིན་པོ་ཆེ་རྣམ་པ་གསུམ་ལ་ནན་ཏན་དུ་མཛད་ཅིང་། ཁྱད་པར་རྡོ་རྗེ་ཐེག་པའི་རིམ་གཉིས་
ཀྱི་ཏིང་ངེ་འཛིན་ལས་སྐད་ཅིག་ཀྱང་གཡེལ་བ་མེད་པས་ལམ་གྱི་སྲོག་བཟུང་། གདུལ་བྱ་
གཞན་སྣང་དུ་རྣམ་ཐར་གདམས་ངག་ཏུ་སྟོན་པའི་ཁྱད་ཆོས་གཙོ་བོ་ཞིག་ནི། སྣང་གྲགས་
རྟོག་ཚོགས་ཀྱིས་བསྡུས་པའི་ཆོས་ཐམས་ཅད་བདེན་མེད་སྒྱུ་མ་དང་རྨི་ལམ་ལྟ་བུའམ་སྟོང་
574



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར། །
ཉིད་སྙིང་རྗེ་དབྱེར་མེད་དམ་ཁྱེར་སོ་གསུམ་ལྡན་གྱི་ངང་ནས་རྩ་གསུམ་རྒྱལ་བ་རབ་འབྱམས་
ཀྱི་སྤྱན་སྔར་སྣང་གསལ་སོགས་མཆོད་པའི་དངོས་པོ་བཟང་དགུ་ཅོག་གིས་མངོན་པར་
མཆོད་དེ་བསགས་སྦྱོང་ཡན་ལག་བདུན་པའི་ཆོ་ག་དང་འབྲེལ་བའི་བཟང་སྤྱོད་སྨོན་ལམ་
དང་། བདེ་བ་ཅན་གྱི་སྨོན་ལམ་སོགས་ལ་ཐུགས་དམ་ནན་ཏན་དུ་མཛད། དེ་ཡང་སྐབས་དུ་
མར་མནལ་ལམ་དུ་སངས་རྒྱས་བྱང་སེམས་དཔག་ཏུ་མེད་པ་དང་། འཕགས་པའི་གནས་
བརྟན་བཅུ་དྲུག་སོགས་ཚོགས་ཀྱི་ཞིང་མཆོག་མཐའ་ཡས་པ་ཞལ་མཇལ་ཞིང་དད་མོས་
གདུང་ཤུགས་དྲག་པོས་བཟང་པོ་སྤྱོད་པའི་སྨོན་ལམ་དང་། ནི་གུའི་སྨོན་ལམ་། བསྔོ་བ་
བཀའ་རྒྱ་མ། བདེ་བ་ཅན་གྱི་སྨོན་ལམ་སོགས་ཚར་གྲངས་དུ་མ་གསུངས་པར་རྨིས་པ་དང་།
དེ་བཞིན་དུ་སྐུ་གདུང་ཆ་བརྒྱད་མཆོད་རྟེན་དཔག་ཚད་ཙམ་ཡོད་པ་མང་པོ་ལ་ནམ་མཁར་
འཕུར་བཞིན་བསྐོར་བ་མཛད་དེ་སྨོན་ལམ་རྒྱ་ཆེར་བཏབ་པ་སོགས་མནལ་ལམ་དུའང་འདི་
ལྟ་བུ་ངོ་མཚར་ཅན་གྱི་ཐུགས་དམ་གྱི་གནས་ལ་གཞོལ་བར་མཛད་ན་དངོས་སུ་ལྟ་སྨོས་ཀྱང་
ཅི་དགོས། གཞན་ཡང་སྔར་ལྷ་ལྡན་དུ་ཇོ་བོ་ཤཱཀྱ་མུ་ནེའི་སྤྱན་སྔར་སྣང་གསལ་འབུམ་ཕྲག་
འབུལ་གནང་དང་འབྲེལ་བཟང་སྤྱོད་སྨོན་ལམ་འབུམ་ཐེར་གྲངས་གསོག་མཛད། སྤྱིར་རྗེ་
བླ་མ་འདི་ཉིད་ཀྱི་སྐུ་ཚེའི་རིང་ལ་སྣང་གསལ་གཅིག་པུ་ལ་མཚོན་ན་ས་ཡ་ལྷག་ཙམ་འབུལ་
གནང་མཛད་པ་དང༌། དངོས་དང་བརྒྱུད་ཀྱིས་བཟང་སྤྱོད་སྨོན་ལམ་འབུམ་ཐེར་བརྒྱ་ཕྲག་
བརྒལ་བ་གསུངས་པ་སོགས་མདོར་ན་སོ་སྐྱེའི་སྤྱོད་ཡུལ་ལས་འདས་ཤིང་བྱང་ཆུབ་སེམས་
དཔའ་སེམས་དཔའ་ཆེན་པོ་སྨོན་ལམ་གྱི་ཕ་རོལ་དུ་ཕྱིན་པའི་རྣམ་ཐར་དང་ཏིང་ངེ་འཛིན་ལ་
མངའ་བརྙེས་པའོ། །དེ་ལྟར་ཡང་རྗེ་བླ་མ་མཆོག་གི་ཞལ་སྔ་ནས།
དོན་དམ་ལྷན་ཅིག་སྐྱེས་པའི་ཡེ་ཤེས་དེ། །
575



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཚོགས་བསགས་སྒྲིབ་པ་དག་པའི་ལག་རྗེས་དང་། །
དཔལ་ལྡན་བླ་མའི་བྱིན་རླབས་ལས་གཞན་པའི། །
ཐབས་གཞན་བསྟན་པ་རྨོངས་པར་ཤེས་པར་བྱ། །
ཞེས་གསུངས་ཏེ་རྗེས་འཇུག་སློབ་མ་རྣམས་ལ་ཐོག་མར་བློ་ལྡོག་རྣམ་བཞིས་སེམས་རྒྱུད་
ཆོས་ལ་བསྐུལ་ཞིང་། སྐྱབས་འགྲོ་དང་སེམས་བསྐྱེད་རྣམ་པར་དག་པའི་སྒོ་ནས་ཚོགས་
གཉིས་གསོག་པ་དང༌། སྒྲིབ་གཉིས་སྦྱོང་བའི་ཐབས་ཀྱི་སྒོ་སྣ་ཚོགས་ལ་འབད་དུ་གཞུག་པ་
དང་། ཐེག་པ་ཆེན་པོའི་སྨོན་ལམ་ཟབ་ཅིང་རྒྱ་ཆེ་བ་གདབ་པ་ལ་བརྩོན་པ་དང་། བྱང་ཆུབ་
ཀྱི་སེམས་རིན་པོ་ཆེ་རྣམ་པ་གཉིས་དང་། ཡི་དམ་ལྷའི་བསྐྱེད་བཟླས། མཚན་བཅས་མཚན་
མེད་ཀྱི་རྫོགས་རིམ་སོགས་ལ་འབུངས་དགོས་པར་ནན་ཏན་གྱིས་གདམས་པར་མཛད་པ་
ལས། ཐུན་མོང་གི་རིག་གནས་དང་། ཐུན་མིན་གཞུང་ཆེན་རྣམས་ལའང་སློབ་གཉེར་བྱེད་པ་
ཧ་ཅང་གལ་ཆེར་རྩི་བར་མི་གནང་སྟེ། ཇོ་བོ་རྗེའི་གསུང་ལས།
དེང་སང་སེམས་ཅན་དུས་དང་ཉོན་མོངས་དང་། །
ལྟ་བ་ཚེ་ཡི་སྙིགས་མར་གྱུར་པ་སྟེ། །
གཞུང་རྣམས་མཉན་པར་དགོས་པ་མེད་པས་ན། །
སྙིང་པོ་དོན་གྱི་རྣལ་འབྱོར་བསྒོམ་པར་བྱ། །
དེང་སང་དུས་སུ་གཟིངས་དང་འདྲ་བ་ཡི། །
གཞུང་རྣམས་རྒྱ་ཆེན་མཉན་པའི་དུས་མེད་པས། །
ཡིད་འཁྲུགས་བྱེད་པ་ཐམས་ཅད་སྤངས་བྱས་ལ། །
576



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
དམ་པའི་ཉེར་བསྟན་འབའ་ཞིག་བསྒོམ་པར་བྱ། །
ཚེ་ནི་ཡུན་ཐུང་ཤེས་བྱའི་རྣམ་གྲངས་མང་། །
ཚེ་ཡི་ཚད་ཀྱང་ཇི་ཙམ་མི་ཤེས་པས། །
ངང་པས་ཆུ་ལས་འོ་མ་ལེན་པ་བཞིན། །
རང་གི་འདོད་པ་དང་དུ་ལེན་པར་བྱ། །
ཞེས་དང་། རྗེ་ཉིད་ཀྱིས་ཀྱང་། །
བླ་མའི་གདམས་ངག་སེམས་ལ་མ་བཞག་ན། །
སྟོང་གསུམ་ཡི་གེས་བཀང་ཡང་དགོས་པ་མེད། །
ཅེས་སོགས་གསུངས་པ་ལྟར། གདམས་ངག་སྙིང་པོར་དྲིལ་ཏེ་ཉམས་སུ་ལེན་པ་ཉིད་
གཙིགས་ཆེར་བཟུང་བར་མཛད། དེ་ཡང་གཞུང་དང་རིག་གནས་སོགས་ལ་སློབ་གཉེར་རྒྱུན་
རིང་བྱས་པ་ཉིད་ཉོན་མོངས་པའི་གཉེན་པོར་སོང་སྟེ་སེམས་རྒྱུད་དུལ་བ་ཞིག་བྱུང་ན་ཆོས་
ཆོས་སུ་སོང་སྟེ་ཐོས་བསམ་བྱས་པའི་དགོས་དོན་གྲུབ་པ་ཡིན་གྱི། དེ་ལས་ལྡོག་སྟེ་ཤེས་བྱ་
རིག་པའི་གཞུང་ལུགས་ཇི་ཙམ་མང་བ་ཤེས་པ་དེ་ཙམ་གྱིས་གཞན་ལ་ཁྱད་སོད་དང་ང་རྒྱལ་
སོགས་ཉོན་མོངས་པ་ཆེ་རུ་སོང་བ་ལྟ་བུར་སྣང་ཚེ། ང་རྒྱལ་གྱི་གོང་བུ་ལ་ཡོན་ཏན་གྱི་ཆུ་མི་
ཆགས་གསུངས་པ་ལྟར་ལམ་གྱི་ཡོན་ཏན་རྒྱུད་ལ་མི་སྐྱེ་བ་མ་ཟད་ཆོས་ཀྱི་སླར་ངན་སོང་དུ་
འགྲོ་བའི་རྒྱུ་བྱེད་པ་ཡིན་ཞེས་བདག་ཅག་བྱེད་པོ་ཆོས་རྒྱུས་ཅན་ལ་ཡང་ཡང་གདམས་པ་
རྣམས་ཐུགས་ཤིན་ཏུ་མད་དོ། །དེ་ལ་འགའ་ཞིག་གིས། གསུང་དེ་ནི་སྐྱབས་མཆོག་བླ་མ་
རང་ཉིད་ཀྱིས་གཞུང་ཆེན་མོ་སོགས་ལ་གསན་བསམ་ཆེར་མ་མཛད་པའམ་མ་མཁྱེན་པའི་རྒྱུ་
577



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
མཚན་གྱིས་སོ་སྙམ་ན། དེ་ལྟ་མིན་ཏེ། རྗེ་བླ་མ་མཆོག་ལ་བཟོ་དང་། གསོ་བ། རྩིས་དང་།
སྙན་ངག་སོགས་ཐུན་མོང་གི་རིག་གནས་དང་། ཐུན་མིན་མདོ་སྔགས་ཀྱི་གཞུང་ཆེན་མོ་
རྣམས་ཀྱི་དཀའ་བའི་གནད་ཇི་འདྲ་ཞིག་གི་ཐད་ནས་བཀའ་འདྲི་ཞུས་ཀྱང་ལུང་དང་རིགས་
པ་དཔེ་དང་བཅས་ཏེ་གནད་དོན་ཕིགས་པའི་བཀའ་ལན་གསུང་ཆོག་ཆོག་ཡོད་པས་དོན་གྱི་
མ་ཧཱ་པཎྜི་ཏའི་སྐུར་བཞེངས་མོད། འོན་ཏེ་སྐབས་སུ་མ་བབས་པར་མཁས་པའི་རྣམ་དཔྱོད་
དང་གྲུབ་པའི་ཉམས་རྟོགས་ཀྱི་ཡོན་ཏན་ཐམས་ཅད་བུམ་ནང་གི་མར་མེ་བཞིན་དུ་སྦ་བར་
མཛད་པ་ལས། གར་ཐོད་ཐོད་དུ་མཁྱེན་པའི་ཚུལ་སྟོན་པར་མི་མཛད་ཅིང་ཐུགས་ཤིན་ཏུ་
སྒམ་པས་མཁས་གྲུབ་ཏུ་རློམ་པ་སུས་ཀྱང་རྗེ་བླ་མ་མཆོག་གི་མཁྱེན་རྟོགས་ཇི་བཞིན་གཏིང་
དཔོག་པར་མི་ནུས།འོ ན་ཀྱང་། ཆོས་ཀྱི་སྤོབས་པས་གཞན་སྣང་ཟིལ་གྱིས་གནོན། །གསུངས་
པ་ལྟར་ཆོས་ཉིད་ཀྱི་བདེན་པ་མངོན་སུམ་དུ་གཟིགས་ཤིང་། བྱང་ཆུབ་ཀྱི་སེམས་རིན་པོ་ཆེ་
རྣམ་པ་གཉིས་ལ་དབང་འབྱོར་བས་ཕྱི་ནང་གང་དུ་ཕེབས་བཞུགས་མཛད་ཀྱང་སྐྱེ་བོ་དཔག་
ཏུ་མེད་པ་ཞིག་པདྨའི་མཚོ་ལ་ངང་མོ་བཞིན་དུ་འདུ་ཞིང་། དེ་ཐམས་ཅད་ཀྱང་ཞབས་པད་དུ་
བཅར་བའི་མོད་ལ་ཆེན་པོར་རློམས་པ་རྣམས་ཀྱང་ཟིལ་ཆེན་པོས་ཁེངས་པ་མཐའ་དག་
བསྙིལ་ཏེ་མི་འཕྲོག་པའི་དད་པ་དང་། ལུས་སེམས་གཉིས་ཀ་བདེ་ཆམ་མེར་འགྲོ་བ་སོགས་
ཐུགས་རྗེ་དང་བྱིན་རླབས་དངོས་སུ་ཞུགས་ཏེ་དེ་མ་ཐག་ཏུ་གདུལ་བྱའི་སློབ་མར་གྱུར་ཅིང་
རང་སྐལ་དང་འཚམས་པའི་ཆོས་ཀྱི་བདུད་རྩིས་རྒྱུད་ཡོངས་སུ་སྨིན་པར་མཛད་པའོ། །དེ་
ཡང་རྗེ་བླ་མ་མཆོག་གིས་འཇིག་རྟེན་ཆོས་བརྒྱད་ཐོག་བརྫིས་སུ་བཏང་ཞིང་། འགོ་དཔོན་
དང་སྦྱིན་བདག་སོགས་ཀྱི་ངོ་ཆེན་དང་མཐུན་འཇུག་གཏན་ནས་མི་མཛད་པར་ཆོས་དང་
འཇིག་རྟེན་གྱི་མཛད་པ་གང་ཡིན་རུང་རང་ཐག་རང་གིས་གཅོད་པར་མཛད། དེ་ལྟ་ན་ཡང་
578



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
འཛམ་གླིང་ས་ཆེན་ཀུན་ཏུ་གཞན་འདྲིང་མི་འཇོག་པའི་འགྲོ་དོན་དང་ཕྲིན་ལས་ནམ་མཁའ་
དང་མཉམ་པ་ལྟ་བུ་ཞིག་བྱུང་བའང་ཐབས་ཤེས་དང་འབད་རྩོལ་སོགས་ལ་བརྟེན་ནས་བྱུང་
བ་མིན་པར། བསམ་གྱིས་མི་ཁྱབ་པའི་ཐུགས་བསྐྱེད་དང་སྨོན་ལམ་གྱི་སྟོབས་དང་། བསྐལ་
པ་མང་པོའི་གོང་ནས་ཚོགས་གཉིས་རྒྱ་མཚོ་ལྟ་བུ་ཉེ་བར་བསྐྲུན་པའི་མཐུ་ལས་ཐུགས་ཀྱི་
བཞེད་དོན་ཐམས་ཅད་རང་བཞིན་ལྷུན་གྲུབ་ཀྱི་ཚུལ་དུ་མངའ་བརྙེས་པ་ཡིན་ཏེ། ཞལ་ནས་
ཀྱང་། འབད་རྩོལ་རི་བོ་ཙམ་བྱས་པ་བས། བསོད་ནམས་མེ་སྟག་ཙམ་གསོག་པ་ལེགས།
ཞེས་སོགས་བསོད་ནམས་དགེ་བའི་དཔུང་བསྐྱེད་ལ་ཆེ་ཐང་དུ་བསྔགས་པར་མཛད་དོ། །ཕྱི་
ལོ་༡༩༨༦ ལོར་འཛམ་གླིང་སྐྱེ་བོ་ཡོངས་ཀྱིས་ནང་པ་སངས་རྒྱས་པའི་ཐེག་པ་གསུམ་གྱི་
དམ་པའི་ཆོས་ཀྱི་གོ་དོན་དང་། ཉམས་ལེན་བདེ་བླག་ཏུ་ཐུབ་པའི་ཆེད་ཐུགས་བསྐྱེད་རྒྱ་ཆེན་
པོའི་སྒོ་ནས་རེ་ཞིག་འཇམ་མགོན་བློ་གྲོས་མཐའ་ཡས་ཀྱི་གསུང་མདོ་སྔགས་རིག་གཞུང་རྒྱ་
མཚོའི་བཅུད་བསྡུས་བསྟན་བཅོས་ཆེན་པོ་ཤེས་བྱ་ཀུན་ཁྱབ་དབྱིན་སྐད་སོགས་སུ་སྒྱུར་རྒྱུའི་
སྒྲ་སྒྱུར་འཛམ་གླིང་ཀུན་ཁྱབ་ཅེས་པའི་ཚོགས་པ་ཞིག་གསར་འཛུགས་གནང་སྟེ། རིས་མེད་
བོད་ཀྱི་མཁས་དབང་རྣམས་ཀྱི་སློབ་སྟོན་དང་འབྲེལ་ཕྱི་རྒྱལ་ལོ་ཙཱ་བ་རྣམས་ནས་ད་ལྟ་སྒྲ་
སྒྱུར་གྱི་ལས་ལ་གཞོལ་བཞིན་པ་དང༌། ཕྱི་ལོ་༡༩༨༨ ལོར་འཕགས་ཡུལ་ཤར་ཕྱོགས་བྷང་
ག་ལའི་མངའ་ཁུལ་སཱ་ལུ་སྒར་ཞེས་ཉིན་རེར་སྐྱེ་བོའི་ཚོགས་དཔག་ཏུ་མེད་པའི་རྒྱུ་འགྲུལ་གྱི་
ལམ་པོ་ཆེར། རིང་བསྲེལ་རྣམ་ལྔའི་སྙིང་པོ་ཅན་གྱི་བཀྲིས་སྒོ་མང་གི་མཆོད་རྟེན་མཐོང་གྲོལ་
ཆེན་མོ། མཐོ་ཚད་ཁྲུ་བརྒྱ་དང་བརྒྱད། སྟེང་དུ་ཚད་མེད་བཞི་དང་འོག་ཏུ་སེང་ཁྲིའི་ནང་ལྷ་
ཁང་དང་། མཐའ་བསྐོར་དུ་མཆོད་རྟེན་ཆ་བརྒྱད་ཆུང་ངུ་བརྒྱ་ཕྲག་བརྒལ་བ་བཅས་གསར་
བཞེངས་དབུ་འཛུགས་གནང་། སྤྱིར་རྗེ་བླ་མ་མཆོག་གི་སྐུ་ཚེའི་རིང་ལ་ཉིད་ཀྱི་གདན་ས་
579



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཁག་དང་། ཤར་ནུབ་ཕྱི་རྒྱལ་གྱི་ཡུལ་གྲུ་རྣམས་སུ་དངོས་དང་བརྒྱུད་ཀྱིས་སྐྱེ་འགྲོ་དཔག་ཏུ་
མེད་པའི་རྒྱུད་ལ་ཐར་པའི་ས་བོན་བསྐྲུན་ཅིང་འབྲེལ་ཚད་དོན་ལྡན་བསགས་སྦྱོང་གི་རྟེན་
མཆོག་བླ་ན་མ་མཆིས་པ་དྲི་མེད་རྣམ་གཉིས་ཀྱི་དཀྱིལ་འཁོར་དང་རིང་བསྲེལ་རྣམ་ལྔས་
གཏམས་པའི་མཆོད་རྟེན་ཤིན་ཏུ་གྲངས་མང་གསར་བཞེངས་གནང་སྟེ། དེ་དག་གི་སྐབས་
སུ་ཀུན་རྫོབ་རྫས་སུ་སྣང་བའི་འབྱུང་བཞི་རྡུལ་ཕྲན་དང་བཅས་པ་དོན་དམ་ཐུགས་རྒྱུད་ཡེ་
ཤེས་ཆེན་པོས་བྱིན་གྱིས་བརླབས་ཏེ་སྣང་གྲགས་རྟོག་གསུམ་ཐམས་ཅད་གྲོལ་བ་བཞི་ལྡན་
ཆོས་སྐུའི་མཆོད་སྡོང་ཆེན་པོར་འགྱུར་བའི་ཐུགས་དམིགས་བདེན་ཚིག་ཐོག་མཐའ་བར་
གསུམ་དུ་བཀྲིན་སྐྱོང་བར་མཛད། དེང་སྐབས་ནུབ་ཕྱོགས་རྒྱལ་ཁབ་དུ་མར་བོད་ནང་པའི་
ལུགས་ཀྱི་མཆོད་རྟེན་དང་ལྷ་ཁང་མང་པོ་མཇལ་རྒྱུ་ཡོད་པའང་རྗེ་བླ་མ་མཆོག་གིས་ཐུགས་
རྗེ་དང་ཐབས་མཁས་རྨད་དུ་བྱུང་བའི་ཕྲིན་ལས་ཀྱི་སྒོ་མོ་ཐོག་མར་ཕྱེས་པ་ལ་བརྟེན་ནས་
བྱུང་བ་ཡིན་ནོ། །
དེ་ལྟར་འཁོར་ལོའི་མགོན་པོ་དཔལ་ལྡན་བླ་མ་མཆོག་གི་ཐུན་མོང་ཕྱིའི་རྣམ་ཐར་
མདོ་ཙམ་ཞིག་བཀོད་པ་ཡིན་གྱི། ཐུན་མིན་ནང་གསང་གི་རྣམ་ཐར་ནི་བསམ་གྱིས་མི་ཁྱབ་
སྟེ་འཕགས་ཆེན་རྣམས་ཀྱི་སྤྱོད་ཡུལ་ལས། བདག་དང་བདག་ལྟ་བུ་འཆིང་བ་ཀུན་དང་ལྡན་
ཞིང་དག་སྣང་གི་མིག་ལྡོང་པ་རྣམས་ཀྱིས་ག་ལ་མཇལ། འོན་ཀྱང་འདིར་རྗེ་བླ་མ་མཆོག་གི་
ནང་ཐུགས་ཀྱི་སྲས་གཅིག་སྐྱབས་རྗེ་འབོ་དཀར་རིན་པོ་ཆེ་མཆོག་གིས་ནང་གི་རྣམ་ཐར་དང་
འབྲེལ་བའི་ཞུས་ལན་འགའ་ཞིག་དཔེ་མཚོན་དུ་དྲངས་པས་རྗེ་བླ་མ་འདིའི་ནང་གི་སྤང་
རྟོགས་ཀྱི་ཡོན་ཏན་གསལ་བར་རྟོགས་ནུས། དེ་ལས། སྐྱབས་རྗེ་བླ་མ་མཆོག་གི་ཐུན་མིན་
ནང་གི་རྣམ་ཐར་སྙིང་པོ་ཞིག་གསུངས་པར་ཞུས་པའི་བཀའ་ལན་དུ། སྤྱིར་ཐེག་པ་གསུམ་གྱི་
580



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཆོས་ཀྱི་རྣམ་བཞག་མཐའ་དག་ག་ལ་ཤེས། འོན་ཀྱང་ཕྱི་དགེ་སྡིག་ལས་འབྲས་ཀྱི་ཚུལ་དང་
བླང་དོར་གྱི་བཅས་ཁྲིམས་ཕྲ་ཞིབ་སོགས་ལ་ཡིད་ཆེས་དང་ལག་ལེན་གང་ཐུབ་བགྱི་ཁུལ་
དང༌། ནང་བྱང་ཆུབ་ཀྱི་སེམས་རྣམ་པ་གཉིས་ལ་མོས་སྒོམ་ཅི་ཆེས་གཏོང་ལེན་དམིགས་པ་
ཉམས་ལེན་གང་དྲག་དང་། གསང་བ་སྔགས་ཀྱི་ཕྱི་རྒྱུད་མཚན་བཅས་དང་མཚན་མེད་ཀྱི་
ཏིང་ངེ་འཛིན་དང་། ཁྱད་པར་བླ་མེད་རྒྱུད་ཀྱི་བསྐྱེད་རྫོགས་དང་། སྦྱོར་བ་ཀུན་ལྡན་ལྟ་བུའི་
གསང་སྔགས་ཀྱི་ཟབ་མོའི་གནས་གང་ལའང་ལོག་ལྟ་དང་ཐེ་ཚོམ་མེད་པར་ཆོས་ཐམས་ཅད་
ཀྱི་གནས་ལུགས་ཐབས་ཤེས་ཁྱད་པར་ཅན་གྱི་གནས་ལ་ཡིད་ཆེས་དང་ངེས་ཤེས་བརྟན་
པོས་ཉམས་ལེན་ཅི་ནུས་བགྱིས་ཁུལ་ལ། འོན་ཀྱང་ད་ནི་ལོ་ན་མཐོ་བས་རྩོལ་བཅས་ཀྱི་དགེ་
སྦྱོར་ཇི་བཞིན་མི་ནུས་ཀྱང་། ཆོས་ཐམས་ཅད་སེམས་ཉིད་བདེ་བ་ཆེན་པོའི་རང་གདངས་
སྣང་སྟོང་། གྲགས་སྟོང་། རིག་སྟོང་གྱི་ཤེས་པ་མ་བཅོས་པའི་ངང་ཡེངས་མེད་དུ་སྐྱོང་ཁུལ་
ཡིན། སྔོན་ལོ་ན་ཆུང་ངུའི་སྐབས་བརྗེད་ངེས་ཆེ་ཙམ་ཡོད་སྙམ་ལ། ད་ལྟ་ལོ་ན་མཐོ་ཡང་དྲན་
རིག་སྔར་ལས་གསལ་བ་ལྟ་བུ་འདུག་ཅེས་བཀའ་སྩལ།
ཡང་སྐྱབས་རྗེ་མཆོག་གི་སྐུ་ཚེ་འདིར་ཐུགས་ཀྱི་འདུན་པ་གཙོ་བོ་གང་ཡིན་ཞུས་
པའི་ལན་དུ། ཐོག་མར་ཆུང་ངུའི་དུས་ནས་ཀྱང་རང་བཞིན་ལྷན་སྐྱེས་ཀྱིས་ཆོས་དང་བླ་མ་ལ་
དད་པ་དང༌། སེམས་ཅན་ལ་སྙིང་རྗེ། ལྷག་པར་དམ་པའི་ཆོས་གཤའ་མ་ཞིག་སྒྲུབ་རྒྱུའི་
འདུན་པ་ཤིན་ཏུ་ཆེ་བས། ཆུང་དུས་ཀྱང་སྒྲོལ་དཀར་དང་འཇམ་དབྱངས་བསྙེན་པ་གྲངས་
མང་བསགས་ཤིང་། ལག་པ་ཕྲེང་བ་འབྲལ་མེད་བྱེད་པ་ཞིག་ཡོད་པས་ཡུལ་མི་ཁ་ཤས་ཀྱིས་
རྒད་པོ་རྒད་མོ་ལྟ་བུའི་བྱིས་པ་ཞེས་མཚར་གཏམ་བཤད་པ་བྱུང་། དེ་ནས་ཆེར་སོན་སྐབས་
མཁའ་ཁྱབ་ཀྱི་མ་རྒན་སེམས་ཅན་སྤྱི་དང་། ཁྱད་པར་ད་ལྟ་མཐོང་བཞིན་པའི་ཉམ་ཐག་
581



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བྱོལ་སོང་རྣམས་ལ་བཟོད་བླག་མེད་པའི་སྙིང་རྗེ་ཆེན་པོས་དབྱར་དུས་འབུ་སྲིན་གར་ཡོད་
སར་མྱོང་གྲོལ་བྱིན་རྟེན་དང་། སངས་རྒྱས་ཀྱི་མཚན་གཟུངས་བསྒྲགས་པའི་ཕྱེ་མར་བཏབ་
ཏེ་དེ་དག་ཐམས་ཅད་སྐྱེ་བ་ཕྱི་མ་ངན་སོང་གི་སྐྱེ་སྒོ་ཆོད་དེ་དམ་པའི་ཆོས་ཀྱི་སྣོད་དུ་གྱུར་ཅིང་
རིམ་གྱིས་བླ་མེད་རྫོགས་བྱང་ཐོབ་པའི་སྨོན་ལམ་རྒྱ་ཆེར་གདབ་པ་ཡིན་པས། ད་ལྟ་ཕྲན་ལོ་
ན་ཤིན་ཏུ་མཐོ་ཞིང་། ཕྱི་རྒྱལ་གྱི་སྐད་ཡིག་དང་ལུགས་སྲོལ་མི་ཤེས་པ་ཞིག་ལ། འཛམ་གླིང་
ཤར་ནུབ་ཀྱི་སློབ་ཚོགས་མཐའ་ཡས་པ་ཞིག་རང་བཞིན་གྱིས་འདུ་ཞིང་། དད་འདུན་ཆེན་
པོས་ཆོས་ལ་དོན་གཉེར་བྱེད་པ་འདི་ལས་འབྲེལ་དང་སྨོན་ལམ་བཟང་པོའི་སྟོབས་ཀྱིས་
སེམས་ཅན་དེ་དག་ལས་ཅི་རིགས་ཤིག་ད་ལྟ་དམ་པའི་ཆོས་ཀྱི་གདུལ་བྱར་གྱུར་པའི་སྐྱེ་བོ་
འདི་རྣམས་ཡིན་སྲིད་ཅེས་གསུངས།
༧སྐྱབས་རྗེ་མཆོག་གི་ཐུགས་ཀྱི་རྟོགས་པ་དང་པོ་ཇི་ལྟར་འཁྲུངས་ཚུལ་ཞུས་ལན་
དུ། དེ་ནི་ཕྲན་གྱི་ཡབ་སྤྲུལ་པའི་སྐུ་དེས་རྟག་ཏུ་ཆོས་དང་འཇིག་རྟེན་གྱི་སློབ་སྟོན་དང༌།
ལྷག་པར་སེམས་ཀྱི་གནས་ལུགས་གསལ་སྟོང་མ་འགག་པའི་རིག་པ་བདེ་གཤེགས་སྙིང་
པོའི་ཚུལ་ཡང་ཡང་གསུངས་པས་སེམས་ཀྱི་གནས་ལུགས་དེ་དུས་ནས་ངོ་འཕྲོད་ཡིད་ཆེས་
ཀྱིས་ཕྱིས་སུ་ཡང་ངོ་བོ་ལ་དེ་ལྷག་ཤེས་རྒྱུ་མེད་པ་ལྟ་བུ་རེད་འདུག་ཅེས་གསུངས།
སྐྱབས་རྗེ་རིན་པོ་ཆེས་བྱ་བ་ལས་ཀྱི་འཁོར་ལོ་སོགས་འདིར་སྣང་ལ་གཟིགས་ཚུལ་
ཇི་འདྲ་ཞུས་པའི་ལན་དུ། སྤྱིར་དག་པ་སྐུ་དང་ཡེ་ཤེས་ཀྱི་སྣང་ཚུལ། མ་དག་འཁོར་བའི་
འཁྲུལ་སྣང་སོགས་སྣང་བ་ཐམས་ཅད་འདི་ཙམ་ཞེས་བསམ་གྱིས་མི་ཁྱབ་སྟེ། སྣང་ནི་སྣང་།
བདེན་པར་གྲུབ་པ་ནི་གཅིག་ཀྱང་མེད་པས། འདིར་སྣང་བྱ་བཞག་གང་ཡིན་ཡང་འགྲུབ་ན་
582



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
སྒྲུབ། མ་འགྲུབ་ན་བཞག་ཆོག་པའི་འདུན་པ་ཞིག་རང་བཞིན་གྱིས་ཡོད་པས་རེ་དོགས་དང་
སེམས་ཁྲལ་དཀའ་ཚེགས་ཆེན་པོ་སོགས་གཏན་ནས་མ་དགོས་པར་བློ་བདེ་གུ་ཡངས་ཤིག་
ཡོང་གི་འདུག་ཅེས་གསུངས། དེ་ལྟར་རྗེ་བླ་མ་མཆོག་གི་མཛད་སྤྱོད་ཐམས་ཅད་རེ་དོགས་
འཛིན་ཞེན་གྱི་སྤང་བླང་མེད་པར་གང་བྱུང་དེས་ཆོག་ཞིག་ལ་ཐུགས་ཀྱི་མཐིལ་གཏད། སྣང་
གྲགས་རྟོག་གསུམ་གྱི་ཆོས་ཐམས་ཅད་བདེན་མེད་སྒྱུ་མ་དང་རྨི་ལམ་ལྟ་བུ་ཡིན་པས་གང་
ཡིན་དུ་ཆུག་ཅེས་གསུངས།
གཞན་ཡང་རྗེ་བླ་མ་ཉིད་ཀྱི་ཞལ་སྔ་ནས་རྣམ་ཐར་གྱི་སྙིང་པོ་ཞལ་གདམས་ཀྱི་ཚུལ་
དུ་གསུངས་པ་ནི། བླ་མའི་རྣམ་ཐར་སྐྱོང་བར་འདོད་ན། རང་རེ་རྣམས་སངས་རྒྱས་བཀྲིན་
ཅན་གྱི་རྗེས་སུ་འཇུག་པ་ཡིན་ཙང་། ལུས་ངག་ཡིད་གསུམ་གྱི་སྡིག་པ་མི་དགེ་བ་མཐའ་དག་
སྤང་གང་ཐུབ་དང་། དགེ་བ་སྒྲུབ་གང་ཐུབ་དང་། འགྲོ་དྲུག་ཕ་མ་དྲིན་ཅན་རྣམས་འཁོར་
བའི་སྡུག་བསྔལ་དར་དྲག་ལ་ཡུན་རིང་དུ་མྱོང་བཞིན་པ་འདི་དག་ལ་ཤ་ཚ་དང་སྙིང་རྗེ་བྱང་
ཆུབ་ཀྱི་སེམས་རིན་པོ་ཆེ་གང་ཐུབ་ཐུབ་སྒོམ་སྟེ། གཏོང་ལེན་གྱི་དམིགས་པ་རྒྱུན་དུ་སྒོམ་
ཞིང་། རྫོགས་སྨིན་སྦྱངས་གསུམ་གྱི་སྨོན་ལམ་རྒྱ་ཆེན་པོ་ལ་བརྩོན་པ་དང་། རང་ལ་བཀྲིན་
ཅན་གྱི་བླ་མ་དམ་པ་དེ་དཀོན་མཆོག་རྩ་གསུམ་ཀུན་འདུས་ཀྱི་ངོ་བོར་ཤེས་ཤིང་སྤྱི་བོའི་གཙུག་
དང་སྙིང་གི་དཀྱིལ་དུ་སྒོམ་སྟེ་གསོལ་བ་ཕུར་ཚུགས་སུ་བཏབ། ཐུགས་ཡིད་བསྲེ་བའི་ཉམས་
ལེན་དང་། སངས་རྒྱས་ཀྱིས་མདོ་རྒྱུད་དུ་མ་ནས་གསུངས་ཤིང་། འཕགས་བོད་མཁས་གྲུབ་
ཡོངས་ཀྱི་ཐུགས་ཉམས་སུ་བཞེས་པ། བྱ་སླ་ལ་ཕན་ཡོན་ཆེ་བ། ཐུགས་རྗེ་ཆེན་པོ་ཡི་དམ་དུ་
བཟུང་སྟེ་སྔགས་ཡི་གེ་དྲུག་པ་རྒྱུན་ཆགས་སུ་བཟླ། སེམས་སྟོང་གསལ་འགག་མེད་གཏད་
མེད་འཛིན་མེད་ཡེངས་མེད་ཀྱི་ངང་དུ་ལ་བཟླ། འདིར་སྣང་འཁྲུལ་པའི་ཆོས་ཐམས་ཅད་ངོ་
583



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བོ་བདེན་པར་མ་གྲུབ་པ། རྣམ་པ་བདེ་སྡུག་སྣ་ཚོགས་སུ་འགྱུར་ཞིང་མི་རྟག་པའི་རང་བཞིན་
ཅན། མཐར་ཐུག་འཁོར་བའི་སྡུག་བསྔལ་སྣ་ཚོགས་བསྐྱེད་པའི་གཞིར་གྱུར་པ་འཁྲུལ་པའི་
སྣང་བ་སྣ་ཚོགས་པ་དེ་དག་སྒྱུ་མ་དང་རྨི་ལམ་ལྟ་བུ་ཤེས་པའི་ངང་ནས་བདེན་ཞེན་གྱི་འཛིན་
ཆགས་ཆུང་དུ་འགྲོ་བ་དང་། སྤྱིར་ཕྱི་ནང་གི་ཆོས་ཐམས་ཅད་གནས་སྐབས་ངན་སོང་དང་
མཐར་ཐུག་འཁོར་བའི་སྡུག་བསྔལ་ལས་སྐྱབས་ནས། མཐོ་རིས་དང་ཐར་པའི་ལམ་ལ་
བཀོད་ཐུབ་པའི་དོན་དུ་གདུལ་བྱའི་དབང་པོ་དང་མཐུན་པར་སངས་རྒྱས་ཀྱི་ཕྲིན་ལས་ལས་
བྱུང་བ་ལགས་པས་ཀུན་ལ་དད་པ་བྱ། ཁྱད་པར་དུ་གངས་ཅན་བོད་ཀྱི་ཡུལ་དུ་བྱོན་པའི་ས་
དགེ་བཀའ་རྙིང་གི་ཆོས་རྣམས་ནི་སངས་རྒྱས་བཅོམ་ལྡན་འདས་ཀྱིས་གསུངས་པའི་མདོ་
སྔགས་ཀྱི་ཆོས་ཐམས་ཅད་ཚང་ལ་མ་ནོར་བ། གྲུབ་ཐོབ་བརྒྱུད་པའི་བར་མ་ཆད། བྱིན་
བརླབ་དབང་གི་རྒྱུན་མ་ནུབ། དོན་དམ་ཁྲིད་ཀྱི་གནད་མ་འཆུག། གནས་ལུགས་བལྟ་བའི་
གཞི་མ་ནོར། འཁྲུལ་གྲོལ་སྒོམ་གྱི་ལམ་མ་གོལ། གདམས་ངག་བདུད་རྩིའི་བཅུད་མ་སྐམ་
པ། སར་གནས་ཀྱི་སེམས་དཔའ་ཆེན་པོ་མཁས་དང་གྲུབ་པའི་དབང་ཕྱུག་རྣམས་ལས་བྱོན་
པ་ཙམ་དུ་མ་ཟད། རྗེ་བཙུན་མི་ལ་རས་པ་ལ་སོགས་པའི་ལམ་རྟགས་ཀྱི་ཡོན་ཏན་མངོན་དུ་
གྱུར་པ་བགྲང་བ་ལས་འདས་པ་བྱོན། གདམས་ངག་གི་བེའུ་བུམ་རེ་རེས་ཀྱང་སངས་རྒྱས་
ཀྱི་ས་ལ་སྐྱེལ་ཐུབ་པའི་ཆོས་ཟབ་མོ་ཁོ་ན་ལགས་པས་ཀུན་ལ་ཆགས་སྡང་ལོག་ལྟ་སྤངས་ཏེ་
མོས་གུས་དང་དག་སྣང་སྦྱང་། ཚེ་རབས་སྔོན་ནས་འབྲེལ་བའི་རང་གང་ལ་མོས་པ་དེ་ལ་
ཉམས་ལེན་མཐར་ཕྱིན་པ་བྱ་བ་ཅི་ནས་གལ་ཆེ། མདོར་ན། འཁོར་བ་སྡུག་བསྔལ་དུ་ཤེས་
པའི་ངེས་འབྱུང༌། དཀོན་མཆོག་གསུམ་ལ་དང་འདོད་ཡིད་ཆེས་ཀྱི་དད་པ། བླ་མ་སངས་
རྒྱས་སུ་ལྟ་བའི་མོས་གུས། ཁམས་གསུམ་ཕ་མར་ཤེས་པའི་སྙིང་རྗེ། ཚོགས་གཉིས་ཟུང་དུ་
584



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
འཇུག་པའི་སྤྱོད་པ། སྣང་གྲགས་ལྷ་སྔགས་སུ་ཤེས་པའི་བསྐྱེད་རིམ། མ་བཅོས་གཉུག་མར་
སྐྱོང་བའི་རྫོགས་རིམ། ཆེ་འདོད་ང་རྒྱལ་སྤོང་བའི་དགེ་བ། སྡིག་པ་དུག་ལྟར་འཛེམས་པའི་
སྤྱོད་པ། ཕྱོགས་རིས་ཆགས་སྡང་སྤོང་བའི་དད་པ། གང་འབྲེལ་ཐར་ལམ་འགོད་པའི་འགྲོ་
དོན་རྣམས་དང་མ་བྲལ་བ་བླ་མའི་རྣམ་ཐར་སྐྱོང་ན། དལ་འབྱོར་གྱི་མི་ལུས་རིན་པོ་ཆེ་ཐོབ་
པ་དོན་ཡོད་པར་འགྱུར་ཞིང་། བླ་མའི་ཐུགས་དགོངས་རྫོགས་པ་དང༌། ཕ་མའི་དྲིན་ལན་
ཡང་འཁོར་ཏེ་རང་གཞན་དོན་གཉིས་མཐར་ཕྱིན་པར་འགྱུར་རོ་ཞེས་སོགས་ཕྱི་རབས་
གདུལ་བྱ་རྣམས་ཀྱི་བཙས་སུ་ཉམས་ལེན་གྱི་གནད་རྣམས་དྲིལ་ཏེ་ཐུགས་བརྩེ་བ་ཆེན་པོས་
གདམས་པར་མཛད་དོ། །མདོར་ན་རིགས་དང་དཀྱིལ་འཁོར་རྒྱ་མཚོའི་ཁྱབ་བདག་རྗེ་བླ་
མ་འདི་ཉིད་ཀྱི་རིས་སུ་མ་མཆིས་པའི་རྒྱལ་བའི་བསྟན་པ་རིན་པོ་ཆེ་སྤྱི་དང༌། བྱེ་བྲག་ཀརྨ་
བཀའ་བརྒྱུད་དང༌། དཔལ་ལྡན་ཤངས་པ་བཀའ་བརྒྱུད་ཀྱི་བསྟན་པ་འཛིན་སྐྱོང་སྤེལ་
གསུམ་གྱིས་འཕགས་བོད་འབྲས་འབྲུག་གིས་གཙོས་འཛམ་གླིང་ཤར་ནུབ་ཀྱི་ཡུལ་གྲུ་རྣམས་
སུ་བསྟན་པའི་གཞི་མ་དགེ་འདུན་གྱི་སྡེ་དང༌། ཆོས་ཚོགས་དང་། སྒྲུབ་སྡེ་ཆེས་མང་པོ་
གསར་འཛུགས་མཛད་པ་སོགས་ཀྱིས་ལུང་རྟོགས་བཤད་སྒྲུབ་ཀྱི་བསྟན་པ་ཕྱོགས་བཅུར་
སྤེལ་ཞིང་། ཤིན་ཏུ་ཉག་ཕྲར་གྱུར་པའི་སྨིན་གྲོལ་གདམས་པའི་རྒྱུན་རྣམས་ཀྱི་སྲོག་མཐུད་
པར་མཛད་པ་ལ། ཐུགས་བསྐྱེད་དང་ཕྲིན་ལས་འགྲན་པའི་ཟླ་ཐམས་ཅད་དང་བྲལ་ལ།
བརྒྱུད་འཛིན་གྱི་སློབ་ཚོགས་ཀྱང་བཀའ་བརྒྱུད་རྒྱལ་བ་ཡབ་སྲས་རྣམས་ཀྱིས་དབུས་བསྟན་
པ་འཛིན་པའི་རིས་མེད་ཀྱི་བླ་སྤྲུལ་དགེ་བའི་བཤེས་གཉེན་ནམ་མཁའི་སྐར་ཚོགས་ལྟ་བུར་
བཞུགས་པ་དང་། གཞན་ཡང་འཛམ་གླིང་ས་ཆེན་ཀུན་ཏུ་སྐལ་ལྡན་གྱི་སྐྱེ་བོ་ཕོ་མོ་གྲངས་
དང་མུ་མེད་པ་ཞིག་འབྲེལ་ཚད་དོན་ལྡན་གྱིས་ཐར་པ་དང་ཐམས་ཅད་མཁྱེན་པའི་ལམ་
585



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བཟང་པོ་ལ་སྦྱོར་བར་མཛད་དེ། མཐར་གདུལ་བྱ་གཞན་གྱི་དོན་དུ་དགོངས་པས། རྗེ་ཉིད་
དགུངས་གྲངས་བརྒྱད་ཅུ་རྩ་ལྔ་པ། ཕྱི་ལོ་༡༩༨༩ ཕྱི་ཟླ་ལྔ་པའི་ཚེས་བཅུ་ཉིན་གདན་ས་ཆེན་
པོ་བསམ་གྲུབ་དར་རྒྱས་གླིང་གི་གཟིམ་སྤྱིལ་དུ་རེ་ཞིག་གཟུགས་སྐུའི་བཀོད་པ་ཆོས་དབྱིངས་
སུ་བསྡུ་བའི་ཚུལ་བསྟན་ཏོ། །
དེ་ལྟར་བཀྲིན་གསུམ་ལྡན་གྱི་རྗེ་བླ་མ་རྡོ་རྗེ་འཆང་ཆེན་པོ་མཆོག་གི་རྣམ་ཐར་རྒྱ་
མཚོ་ལྟ་བུ་ལས་སྙིང་པོ་ཙམ་ཞིག་འབྲི་རྒྱུ་བསོད་ནམས་ཀྱི་བགོ་སྐལ་དུ་ཐོབ་པ་འདིའང་།
གཙོ་བོ་རྗེ་ཉིད་ཀྱི་རྣམ་ཐར་གསོལ་འདེབས་ཞལ་གསུང་མ་དང་། གཞན་ཡང་། ཕྱི་ལོ་
༡༩༩༡ ལོར་༧སྐྱབས་རྗེ་དིལ་མགོ་མཁྱེན་བརྩེ་རིན་པོ་ཆེ་མཆོག་གིས་གུས་པར་བོང་བ་
གསེར་གཟིགས་ཀྱིས་དུས་འཁོར་རྣམ་བཤད་གཅེས་བཏུས་དང་། སྐྱབས་རྗེ་བླ་མ་རིན་པོ་
ཆེའི་རྣམ་ཐར་འབྲི་དགོས་གལ་པོ་ཆེ་ཚུལ་གྱི་ཕྱག་བྲིས་སྔ་ཕྱི་སྤྱི་ཕེབས་ཀྱི་སྐལ་བཟང་བྱུང་བ་
མ་ཟད། རྣམ་ཐར་དུ་འགོད་རྒྱུའི་གལ་ཆེའི་རྩ་ཐོ་མང་པོ་ཞིག་ཀྱང་ཆེད་དུ་བཀྲིན་སྩལ་བ་
རྣམས་དང་། ལྷག་པར་སྐྱབས་རྗེ་འབོ་དཀར་མཆོག་སྤྲུལ་རིན་པོ་ཆེའི་ཞལ་སྔ་ནས་ཀྱིས་རྗེ་
བླ་མའི་རྣམ་ཐར་རེག་ཟིག་ཏུ་བཏབ་པ་རྣམས་ལ་གཞིར་བཟུང་སྟེ་བྲིས་པ་ལགས་སོ། །
དེ་ཡང་སྐྱབས་མཆོག་འཁོར་ལོའི་མགོན་པོ་གང་ལ་བརྒྱུད་འཛིན་གྱི་བུ་སློབ་ཀྱང་།
སྤྱིར་གོང་དུ་སྨོས་པ་བཞིན་ས་དགེ་བཀའ་རྙིང་སོགས་རིས་སུ་མ་མཆིས་པའི་བསྟན་པ་རིན་
པོ་ཆེ་སྒོ་མཐའ་དག་ནས་འཛིན་སྐྱོང་སྤེལ་གསུམ་ནུས་པའི་སྐྱེས་ཆེན་བླ་སྤྲུལ་མཁན་པོ་དགེ་
བའི་བཤེས་གཉེན་མང་དུ་བྱོན་པ་ལས། འདིར་དཔལ་དུས་ཀྱི་འཁོར་ལོའི་བཀའ་སྲོལ་
འཛིན་པའི་སྐྱེས་མཆོག་གཙོ་བོ་ཞིག་ནི། འཇམ་མགོན་ཀོང་སྤྲུལ་རིན་པོ་ཆེ་སྐུ་ཕྲེང་གསུམ་པ་
586



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
དོན་གྱི་སླད་དུ་མཚན་ནས་སྨོས་ན། འཇམ་མགོན་བློ་གྲོས་ཆོས་ཀྱི་སེངྒེ་མཆོག་སྟེ། དེ་ཡང་
རྗེ་བླ་མ་འདི་ནི། འཕགས་མཆོག་ཕྱག་ན་པདྨོའི་གདུལ་ཞིང་གངས་ཅན་བོད་ཀྱི་རྒྱལ་ས་
དབུས་འགྱུར་ལྷ་ལྡན་དུ། ཡབ་ས་འདུ་ཚང་ཚེ་རིང་སྟོབས་རྒྱལ་དང༌། ཡུམ་ས་དབང་ང་ཕོད་
ཀྱི་སྲས་མོ་པདྨ་གཡུ་སྒྲོན་གཉིས་ཀྱི་སྲས་སུ་རབ་བྱུང་བཅུ་དྲུག་པའི་ཤིང་ཕོ་རྟའི་ལོ་༡༩༥༩
ཕྱི་ཟླ་བཅུ་པའི་ཚེས་གཅིག་ཉིན། ངོ་མཚར་དགེ་བའི་མཚན་ལྟས་དུ་མ་དང་བཅས་བསྟན་
དང་འགྲོ་བའི་དཔྱིད་དུ་མཚན་དཔེའི་པདྨོ་མངོན་པར་བཞད། དེ་ཡང་། ༧རྒྱལ་མཆོག་བཅུ་
དྲུག་པ་ཆེན་པོ་རིག་པའི་རྡོ་རྗེ་མཆོག་གི་བརྟག་ཡིག་ལུང་བྱང་དུ།
གངས་ལྗོངས་བསྟན་པའི་ཞིང་གི་ཡུལ་གྲུའི་དབུས། །
ཕ་མིང་བདེ་དང་མ་མིང་པདྨའི་མཚན། །
རིགས་བརྒྱུད་གཙང་ཞིང་ཁྱིམ་བདག་འབྱོར་ལྡན་ཞིག །
ཁྱེའུ་ཤིང་རྟ་ལོ་པ་རྟགས་མཚན་ཅན། །
བེ་རོའི་རྣམ་སྤྲུལ་འཇམ་མགོན་འཁྲུལ་མེད་པ། །
རིས་མེད་རྒྱལ་བསྟན་སྤྱི་དང་དྭགས་བརྒྱུད་ཀྱི། །
བསྟན་པའི་རྒྱལ་མཚན་སྲོག་མཐུད་བ་དན་བསྒྲེང་། །
ཞེས་རྡོ་རྗེའི་ལུང་དོན་ལྟར། འཇམ་མགོན་དཔལ་ལྡན་མཁྱེན་བརྩེའི་འོད་ཟེར་མཆོག་གི་
ཡང་སྲིད་འཁྲུལ་བྲལ་ངེས་རྙེད་ཀྱིས་ན་བཟའ་དང་མཚན་གསོལ་ཞུས། དགུང་གྲངས་དྲུག་
བཞེས་སྐབས་༧རྒྱལ་དབང་ཀརྨ་པ་རིག་པའི་རྡོ་རྗེ་མཆོག་གིས་འབྲས་ལྗོངས་རུམ་བཏེག་
གདན་སར་གསེར་ཁྲིར་མངའ་གསོལ་གྱིས་མཛད་སྒོ་ཟབ་རྒྱས་བསྐྱངས་ཏེ། རིམ་བཞིན་
587



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
མདོ་སྔགས་ཆོས་སྤྱོད་ཀྱི་རིགས་རྣམས་ཐུགས་འཛིན་དང༌། ཐུན་མོང་རིག་པའི་གནས་བརྡ་
དག་སྙན་སུམ་སོགས་ལ་གསན་སྦྱོང་ཡང་དག་པར་མཛད། བགྲང་བྱ་བཅུ་གསུམ་ཕེབས་
སྐབས། ༧རྒྱལ་མཆོག་བཅུ་དྲུག་པ་ཆེན་པོ་མཆོག་གི་མདུན་ནས་དགེ་ཚུལ་གྱི་སྡོམ་པ་ནོད་
དེ། འཇམ་མགོན་བློ་གྲོས་ཆོས་ཀྱི་སེངྒེ་བསྟན་པའི་གོ་ཆ་ངེས་དོན་འགྱུར་མེད་ཕྲིན་ལས་
ཀུན་ཁྱབ་དཔལ་བཟང་པོ་ཞེས་པའི་མཚན་གསོལ་ཏེ་ངུར་སྨྲིག་གི་རྒྱལ་མཚན་བཀླུབས་ཤིང་
བཅས་པ་ཕྲ་རག་གི་གནས་ལ་བག་ཡོད་པའི་བརྟུལ་ཞུགས་མཛད། དེ་རྗེས་ལུང་རྟོགས་ཡོན་
ཏན་གྱི་དཔལ་མངའ་སྐྱབས་རྗེ་ཁྲ་འགུ་མཁན་ཆེན་རིན་པོ་ཆེ་སོགས་མཚན་ཉིད་དང་ལྡན་
པའི་ཡོངས་ཀྱི་དགེ་བའི་བཤེས་གཉེན་དུ་མའི་མདུན་ནས་མདོ་སྔགས་གཞུང་ལུགས་རབ་
འབྱམས་ལ་གསན་བསམ་ཚུལ་བཞིན་དུ་མཛད། ལྷག་པར་རིགས་དང་དཀྱིལ་འཁོར་རྒྱ་
མཚོའི་ཁྱབ་བདག་༧སྐྱབས་རྗེ་ཀ་ལུ་རིན་པོ་ཆེ་མཆོག་གི་ཞལ་སྔ་ནས་ཀཾ་ཚང་ཕྱག་ཆེན་སྔོན་
འགྲོ་ནས་བཟུང་རྒྱལ་བདེ་ཕག་གསུམ་སོགས་རྩ་གསུམ་རྒྱུད་སྡེ་རྒྱ་མཚོའི་སྨིན་གྲོལ་རྒྱབ་
རྟེན་དང་། ཟབ་ལམ་ནཱ་རོ་ཆོས་དྲུག་དང་། གྲོལ་ལམ་ཕྱག་རྒྱ་ཆེན་པོ། དེ་བཞིན་དུ་དཔལ་
ལྡན་ཤངས་པའི་གསེར་ཆོས་རྣམ་ལྔ། དཔལ་དུས་ཀྱི་འཁོར་ལོའི་དབང་ལུང་། རིན་ཆེན་
གཏེར་གྱི་མཛོད་ཆེན་མོ་སོགས་གསར་རྙིང་རྒྱུད་སྡེ་རབ་འབྱམས་ཀྱི་སྨིན་གྲོལ་མཐའ་ཡས་
པ་ཞིག་སྔ་རྗེས་ཅི་རིགས་སུ་གསན་བསམ་དང་ཉམས་བཞེས་མཛད། དགུང་གྲངས་ཉི་ཤུར་
བཞེས་སྐབས། བརྟན་མཁས་ཡོན་ཏན་རྒྱ་མཚོའི་མངའ་བདག་ཐུབ་པའི་དབང་པོའི་རྒྱལ་
ཚབ་པ་ཆེན་པོ་༧རྒྱལ་དབང་ཀརྨ་པ་རིག་པའི་རྡོ་རྗེ་མཆོག་གིས་མཁན་སློབ་མཛད་དེ། དད་
པའི་དགེ་འདུན་གྲངས་ཚང་བའི་དབུས་སུ་བསྙེན་པར་རྫོགས་པའི་དགེ་སློང་གི་སྡོམ་པ་ཡང་
དག་པར་ཞུས་ཏེ། སྡོམ་བརྩོན་སྡེ་སྣོད་འཛིན་པ་ཡོངས་ཀྱི་ཁྱུ་མཆོག་ཏུ་གྱུར། དེ་བཞིན་དུ་
588



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར། །
༧རྒྱལ་དབང་མཆོག་གི་ཞལ་སྔ་ནས་ཀྱིས་ཤིང་རྟ་གཉིས་ཀྱི་བཀའ་སྲོལ་ལས་བྱོན་པའི་བྱུང་
ཆུབ་སེམས་སྡོམ་དང་། རྗེ་འཇམ་མགོན་བླ་མའི་ཆོས་སྐོར་ཕལ་མོ་ཆེ་དང་། ཀཾ་ཚང་རང་
ལུགས་ཀྱི་རྩ་གསུམ་ལྷ་ཚོགས་རྣམས་ཀྱི་དབང་ལུང་ཟབ་ཁྲིད་མན་ངག་དང་བཅས་པ་ཕ་
ནོར་བུ་ལ་ཕོག་པ་བཞིན་དུ་དགྱེས་བཞིན་སྩལ། ལྷག་པར་དུ་ཡང་ངེས་དོན་ཕྱག་རྒྱ་ཆེན་པོའི་
རྟོགས་པ་དོན་གྱི་བརྒྱུད་པ་རྡོ་རྗེའི་ཡེ་ཤེས་ཀྱི་བྱིན་རླབས་འཕོ་བའི་དབང་བསྐུར་སྩལ་བས་
ཐུགས་ཀྱི་དགོངས་པ་རོ་གཅིག་ཏུ་གྱུར་ཏོ། །
ཕྱི་ལོ་༡༩༧༦ ནས་བཟུང་། ཨ་རི་དང་། ཡུ་རོབ་རྒྱལ་ཁབ་རྣམས་དང་། ལྷོ་ཤར་
ཨེ་ཤ་ཡའི་ཡུལ་གྲུ་དུ་མར་ལན་གྲངས་མང་དུ་ཕེབས་ཏེ་ཆོས་ཚོགས་གསར་འཛུགས་དང་།
སྔར་ཡོད་ཀྱི་ཆོས་ཚོགས་རྣམས་ཀྱང་མི་ཉམས་གོང་འཕེལ་དང་། ཉམས་པ་སླར་གསོའི་
མཛད་པ་རླབས་པོ་ཆེ་བསྐྱངས་པ་དང་ཆབས་ཅིག་གདུལ་བྱ་སོ་སོའི་ཁམས་དབང་མོས་པ་
དང་བསྟན། ཐུགས་ལ་སྐྱོ་དུབ་ཀྱི་རྣམ་པ་ཅུང་ཟད་ཙམ་ཡང་མི་བཞེས་པར་ཟབ་གསང་ཆོས་
ཀྱི་སྒོ་མོ་བརྒྱ་ཕྲག་ཕྱེས་པས་སྐྱེ་བོ་དཔག་ཏུ་མེད་པ་ཐར་པ་མཆོག་གི་གྲོང་ཁྱེར་དུ་དབུགས་
དབྱུང་བར་མཛད། ༡༩༨༤ ལོར་༧རྒྱལ་དབང་ཀརྨ་པ་རིག་པའི་རྡོ་རྗེ་མཆོག་གི་དགོངས་
གཞི་ལྟར། འབྲས་ལྗོངས་རུམ་བཏེག་གདན་སར་དཔལ་ཀརྨའི་ཤྲཱི་ན་ལེནྡྲའི་ཆེས་མཐོའི་
གཙུག་ལག་སློབ་གཉེར་ཁང་གསར་བཞེངས་དབུ་འཛུགས་གནང་སྟེ། ༡༩༨༧ ལོར་རྟེན་
དང་བརྟེན་པར་བཅས་པ་ལེགས་གྲུབ་ཀྱིས་སློབ་གཉེར་བ་བླ་སྤྲུལ་དགེ་འདུན་བརྒྱ་དང་ལྔ་
བཅུ་སྐོར་ལ་འཚོ་བ་སོགས་ཕྱི་ནང་གི་མཐུན་རྐྱེན་ཐམས་ཅད་ཀྱང་སྦྱོར་བར་མཛད་པས་
བསྟན་པའི་སྙིང་པོ་གཞིར་བཞེངས་ཀྱི་ཐུགས་ཁུར་རླབས་པོ་ཆེ་བཞེས། ༡༩༨༤ ལོར་བོད་
དུ་ཕེབས་ཏེ་དབུས་གཙང་མདོ་ཁམས་ཁུལ་དུ་བཀའ་བརྒྱུད་ཀྱི་གདན་ས་གོང་འོག་མ་ལག་
589



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དང་བཅས་པར་གདན་དྲངས་ཏེ་ཟབ་རྒྱས་ཆོས་ཀྱི་འཁོར་ལོ་བར་མེད་དུ་བསྐོར་བས། སྐལ་
ལྡན་གྱི་སྐྱེས་བུ་མཐའ་ཀླས་པ་ཞིག་བྱང་ཆུབ་མཆོག་གི་ལམ་བཟང་པོར་བཀྲི་བར་མཛད། །
ལྷག་པར་རྗེ་གོང་མའི་གདན་ས་དཔལ་སྤུངས་ཙཱ་འདྲ་རིན་ཆེན་བྲག་གི་སྒྲུབ་སྡེ་བསྐྱར་
བཞེངས་དང་འབྲེལ་དབང་ལུང་འཆད་སྤེལ་གང་དགོས་ཀྱང་བཀྲིན་བསྐྱངས་པས་གོང་མའི་
རྣམ་ཐར་མ་ལུས་པ་བདག་གིར་བཞེས། དེར་མ་ཟད་༡༩༨༨ ལོར་འཕགས་ཡུལ་ཀ་སྦུག་ལཱ་
ཝ་ས་ཁུལ་དུ་གཙུག་ལག་ཁང་དགེ་འདུན་གྱི་སྡེ་དང་བཅས་པ་དང་། དཔལ་ལྡན་ཤངས་
པའི་གསེར་ཆོས་རྣམ་ལྔའི་ལོ་གསུམ་ཕྱོགས་གསུམ་གྱི་སྒྲུབ་སྡེ། དེ་བཞིན་དུ་བལ་ཡུལ་ཕུ་ལ་
ཧ་རིར། ཀཾ་ཚང་ནཱ་རོ་ཆོས་དྲུག་གི་ལོ་གསུམ་ཕྱོགས་གསུམ་གྱི་སྒྲུབ་སྡེ་དང་། དགེ་འདུན་གྱི་
སྡེ་གཙུག་ལག་ཁང་དང་བཅས་པ་འཛུགས་བསྐྲུན་གྱིས་བཤད་སྒྲུབ་བསྟན་པའི་རྒྱལ་མཚན་
དགུང་དུ་བསྒྲེངས། ༡༩༩༠ ལོར་༧རྒྱལ་དབང་ཀརྨ་པ་རིག་པའི་རྡོ་རྗེ་མཆོག་གི་དགོངས་
རྫོགས་སུ་དམིགས་ཏེ་རུམ་བཏེག་གདན་སར་སེར་སྐྱ་མི་མང་ཡོངས་ལ་དཔལ་དུས་ཀྱི་
འཁོར་ལོའི་དབང་མོ་ཆེ་བཀྲིན་སྐྱོང་གནང་དང་འབྲེལ། གདན་སའི་ཚོགས་ཆེན་དུ་ལོ་བསྟར་
ནག་ཟླའི་ནང་། རྡུལ་ཚོན་ལ་བརྟེན་པའི་དུས་ཀྱི་འཁོར་ལོའི་སྐུ་གསུང་ཐུགས་ཡོངས་སུ་
རྫོགས་པའི་སྒྲུབ་མཆོད་ཆེན་མོ་གསར་དུ་བཙུགས། གཞན་ཡང་། ཁེ་ནེ་ཌཱ་དང་། སི་སྤེན།
ཧོང་ཀོང་སོགས་སུ་དུས་ཀྱི་འཁོར་ལོའི་དབང་ཆེན་སྩལ། ༡༩༩༡ ལོར་སླར་ཡང་བོད་མདོ་
ཁམས་ཁུལ་དཔལ་སྤུངས་གདན་སར་ཞབས་སོར་བཀོད་དེ། བླ་སྤྲུལ་དགེ་འདུན་དང༌།
ཕྱོགས་མཐའ་ཁག་ནས་དད་འདུས་མང་ཚོགས་ཁྲི་ཕྲག་བརྒལ་བ་ལ་དུས་ཀྱི་འཁོར་ལོའི་
དབང་ཆེན་དང་། དེ་བཞིན་དུ་ནང་ཆེན་འདམ་དཀར་དགོན་དུ་དུལ་མོ་ཆོས་རྗེ་སོགས་བླ་
སྤྲུལ་དགེ་འདུན་མི་མང་ཁྲི་ཕྲག་ལྷག་བཅོམ་ལྡན་འདས་དུས་ཀྱི་འཁོར་ལོ་སོགས་གསང་
590



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཆེན་རྒྱུད་སྡེ་རྒྱ་མཚོའི་དཀྱིལ་འཁོར་དུ་བཅུག་སྟེ་རྒྱུད་ཡོངས་སུ་སྨིན་པར་མཛད་པས་བདེ་
བྱུང་ཀ་ལཱ་པའི་བདག་པོ་ཆོས་རྒྱལ་རིགས་ལྡན་རྣམས་ཀྱི་རྣམ་པར་ཐར་པའི་མཆེད་ཟླར་
གྱུར། གཞན་ཡང་༡༩༩༢ ལོར་རུམ་བཏེག་གདན་སར་གཉུག་མར་གནས་པའི་སེར་སྐྱ་
ཡོངས་དང་། ཕྱོགས་མཐའ་ཁག་ནས་འདུས་པའི་ཆོས་ཞུ་བ་སྟོང་ཕྲག་དུ་མར་བཀའ་བརྒྱུད་
སྔགས་མཛོད་ཆེན་མོའི་སྨིན་གྲོལ་རྒྱབ་རྟེན་དང་བཅས་པ་སོགས་ཆོས་སྦྱིན་ནོར་བུ་མཛོད་ཀྱི་
སྒོ་འཕར་ཕྱེས་པས། ཐམས་ཅད་ཀྱང་འབྲེལ་ཚད་དོན་ལྡན་འཁོར་བ་མཐའ་ཅན་དུ་མཛད་དེ་
ཕྲིན་ལས་ནམ་མཁའ་དང་མཉམ་པར་གྱུར་ཏོ། །
མདོར་ན། སྐུ་ཚེ་ཧྲིལ་པོར་རང་དོན་དུ་ཐོས་བསམ་སྒོམ་གསུམ་དང་། གཞན་དོན་
དུ་འཆད་རྩོད་རྩོམ་གསུམ། གཉིས་དོན་དུ་མཁས་བཙུན་བཟང་གསུམ་གྱི་སྒོ་ནས་རྒྱལ་
བསྟན་སྤྱི་དང་། བྱེ་བྲག་སྒྲུབ་བརྒྱུད་ཀྱི་བསྟན་པ་རིན་པོ་ཆེ་སྒོ་མཐའ་དག་ནས་འཛིན་སྐྱོང་
སྤེལ་བའི་ཕྲིན་ལས་ཟླ་མེད་པར་བསྐྱངས། ཁྱད་པར་དུ་ཡང་ཡོན་ཏན་ཀུན་གྱི་གཞིར་གྱུར་
ཚུལ་ཁྲིམས་རིན་པོ་ཆེ་སྤྱན་གྱི་འབྲས་བུ་བཞིན་དུ་གཅེས་སྤྲས་ཀྱི་སྒོ་ནས་སྲུང་སྡོམ་ཚུལ་
བཞིན་མཛད་པས་སྐུ་བཙུན་པའི་མཐར་ཐུག་ཏུ་གྱུར། དགེ་འདུན་པ་གཞན་རྣམས་ལའང་
བསླབ་པའི་གནས་ཕྲ་མོ་ཚུན་ཆད་ལ་བག་ཡོད་པའི་བརྟུལ་ཞུགས་འཛིན་དགོས་པར་ཆེ་ཐང་
དུ་འདོམས་པར་མཛད། རྒྱ་བལ་བོད་དབུས། མདོ་ཁམས། ཕྱི་རྒྱལ་ཤར་ནུབ་བཅས་སུ་
བསྒྲུབ་བྱ་སྟོང་ཕྲག་དུ་མར་དགེ་ཚུལ་སློང་གི་སྡོམ་པ་འབོག་པར་མཛད་པས་མཚོན་དམ་ཆོས་
འདུལ་བའི་བསྟན་པ་ལ་དགྲ་བཅོམ་པའི་རྣམ་ཐར་བཞིན་དུ་གུས་པ་ལྷུར་བཞེས་མཛད།
བྱམས་སྙིང་རྗེ་བྱང་ཆུབ་ཀྱི་སེམས་རིན་པོ་ཆེ་ལ་ཐུགས་དམ་གྱི་མཐིལ་དུ་མཛད་དེ། ཕ་རོལ་
ཏུ་ཕྱིན་པ་དྲུག་དང་། བསྡུ་བའི་དངོས་པོ་བཞི་ལ་སོགས་པ་བྱང་ཆུབ་ཀྱི་སྤྱོད་པ་རླབས་པོ་ཆེ་
591



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སློབ་པ་ལ་ཐུགས་སྟོབས་ཞུམ་པ་མེད་པ་རྒྱལ་སྲས་བྱང་ཆུབ་སེམས་དཔའི་བརྟུལ་ཞུགས་མ་
ལུས་པ་བདག་གིར་བཞེས། སྣང་གྲགས་རྟོག་གསུམ་ལྷ་སྔགས་ཡེ་ཤེས་ཀྱི་རོལ་པ་ལས་སྐད་
ཅིག་ཀྱང་མི་གཡེལ་བས་གྲུབ་པའི་དབང་ཕྱུག་ཆེན་པོའི་གོ་འཕང་བརྙེས། ལྷག་པར་རིགས་
ཀྱི་བདག་པོ་༧རྒྱལ་མཆོག་བཅུ་དྲུག་པ་ཆེན་པོ་མཆོག་རྩ་གསུམ་སྐྱབས་གནས་ཀུན་འདུས་
ཀྱི་ངོ་བོར་བཟུང་སྟེ། མོས་གུས་ལ་ལྟེམས་རྐྱང་མེད་པ། ཅི་མཛད་ལེགས་མཐོང་དང་། རྩི་
གསུང་ཚད་འཛིན་གྱི་སྒོ་ནས། ༧རྒྱལ་དབང་མཆོག་གི་ཐུགས་ཀྱི་བཞེད་པ་མཐའ་དག་
ཡོངས་སུ་སྐོང་བར་མཛད་པ་སོགས་བསྔགས་འོས་དམ་པའི་ཡོན་ཏན་ཐམས་ཅད་མ་ཚང་བ་
མེད་པ་མངའ་བ་སྟེ། དེ་ཡང་སྐྱབས་རྗེ་འབོ་དཀར་རིན་པོ་ཆེ་ཀརྨ་ངེས་དོན་ཆོས་ཀྱི་བློ་གྲོས་
མཆོག་གིས། རྗེ་བླ་མ་འདི་ཉིད་ཀྱི་རྣམ་ཐར་མདོར་བསྟན་ལས།
དད་དང་ཚུལ་ཁྲིམས་ཐོས་དང་གཏོང་བ་དང་། །
ཤེས་རབ་ཁྲེལ་ཡོད་ངོ་ཚ་ཤེས་པ་སྟེ། །
ནོར་བདུན་བདག་གིས་ཕྱུག་པར་གྱུར་པ་ཡི། །
ཡོན་ཏན་འབྱུང་གནས་ཁྱེད་ལ་གསོལ་བ་འདེབས། །
ཞེས་གསུངས་པ་ལྟར་། སྐུ་ཆུང་ངུའི་དུས་ནས་དམ་པའི་རང་གཤིས་ལྷན་སྐྱེས་སུ་མངའ་ཞིང་།
ལམ་ཐམས་ཅད་ཀྱི་རྩ་བ་དགེ་བའི་བཤེས་གཉེན་རྣམས་ལ་དད་གུས་དག་སྣང་དང་། ལྷག་
པར་རིགས་ཀྱི་བདག་པོ་༧རྒྱལ་དབང་རྡོ་རྗེ་འཆང་མཆོག་ལ་སྔོན་བྱོན་བཀའ་བརྒྱུད་གོང་མ་
རྣམས་ཀྱི་རྣམ་ཐར་དང་རྗེས་སུ་མཐུན་པར་དད་གུས་ཚད་མེད་པས་ཚུལ་བཞིན་བསྟེན་ཏེ།
༧རྒྱལ་མཆོག་བཅུ་དྲུག་པ་ཆེན་པོ་མཆོག་དགོངས་པ་ཆོས་དབྱིངས་སུ་མ་གཤེགས་ཀྱི་བར་དུ་
592



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར། །
ཡུད་ཙམ་ཡང་འབྲལ་མེད་ཀྱིས། ཐ་ན་སྐུའི་གཟིམ་སྤྱོད་དང་། གཟིམ་ཆུང་ཕྱག་དར་ཚུན་
ཆད་ཀྱིས་གུས་པས་ཕྱག་བསྟར་སྲི་ཞུ་ལྷུར་བཞེས་མཛད་པས། སྐུའི་རིམ་གྲོ་དང༌། གསུང་གི་
བསྒོ་བ། ཐུགས་ཀྱི་བཞེད་པ་མཐའ་དག་ཇི་བཞིན་དུ་བསྒྲུབ་པ་ལ་སྐྱོ་ངལ་དང་བཏང་སྙོམས་
སྐད་ཅིག་ཀྱང་མེད་པ་མཛད་པས་མཚོན་དེང་དུས་ཆོས་དང་བླ་མ་ལ་ལམ་གྱི་ཆུ་ལྟར་ངེས་
པར་མཁོ་བ་ན་དོན་དུ་གཉེར་བ་ཙམ་ལས། སྙིང་ནས་གུས་པ་ལྷོད་པའི་བདག་འདྲའི་སྐྱེ་བོ་
རྣམས་ལ་གདམས་ངག་རྣམ་ཐར་དུ་སྟོན་པར་མཛད། སོ་བྱང་སྔགས་གསུམ་གྱི་བསླབ་པའི་
གནས་ལ་ཤིན་ཏུ་གཅེས་སྤྲས་ཀྱིས། གཞན་ལའང་བསྟན་རྩ་ཚུལ་ཁྲིམས་རིན་པོ་ཆེ་རྣམ་པར་
དག་པ་སྲུང་དགོས་པར་ཆེ་ཐང་དུ་འདོམས་པ་དང་། ཐུན་མོང་དང་ཐུན་མོང་མ་ཡིན་པའི་
མདོ་རྒྱུད་གཞུང་ལུགས་མན་ངག་གི་གནས་ལ་མང་དུ་ཐོས་ཤིང་། དེ་དག་གི་དོན་ཇི་བཞིན་
ཐུགས་རྒྱུད་དུ་འབྱོར་བའི་ལམ་རྟགས་སུ། དད་པ་དང་དག་སྣང་། བྱམས་པ་དང་སྙིང་རྗེ།
གཞན་ཕན་གྱི་ཐུགས་བསྐྱེད་སོགས་གང་གིས་ཀྱང་བསྒྲུན་དུ་མེད་པ་ཀུན་གྱིས་མཐོང་ཆོས་
དང་། དད་གཤིན་གྱི་དངོས་པོ་མཐའ་དག་བསྟན་གཞི་དགོན་གནས་དང་། བཤད་སྒྲུབ་ཀྱི་
སྡེ། སྐུ་གསུང་ཐུགས་རྟེན་གསར་བཞེངས། དགེ་འདུན་དང་། ཉམ་ཐག་སྐྱེ་བོ་རྣམས་ལ་འཆོ་
བའི་མཐུན་རྐྱེན་སོགས་ཆོས་དང་ཟང་ཟིང་གི་གཏོང་བས་སྐྱེ་བོ་རྣམས་གནས་སྐབས་དང་
མཐར་ཐུག་གི་རེ་འདོད་སྐོང་བར་མཛད། ཆོས་དང་འཇིག་རྟེན་གྱི་བླང་དོར་གནས་ལ་རྨོངས་
པ་མེད་པའི་མཁྱེན་རབ་ཀྱིས་ཕྱི་ནང་སྐྱེ་བོ་ཡོངས་ཀྱི་སེམས་ཀྱི་གདུང་བ་དང་ཐེ་ཚོམ་གྱི་དྲྭ་བ་
བཅད་དེ། དངོས་དང་བརྒྱུད་ནས་ཡང་དག་པའི་ལམ་ལ་བཀྲི་བར་མཛད་པ་དང་། གང་གི་
ཞབས་འབྲིང་དང་གྲུ་འཁོར་འབྲེལ་ཡོད་མཆོག་དམན་གང་ལ་ཡང་གཞུངས་བཟང་། ངོ་ཚ་
ཁྲེལ་ཡོད། བྱས་པ་དྲིན་གཟོ་སོགས་འཇིག་རྟེན་ན་བསྔགས་པར་འོས་པའི་དམ་པའི་ཡོན་
593



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཏན་ཡོངས་སུ་རྫོགས་པའི་འདྲེན་མཆོག་གང་དེའི་སྐུ་གསུང་ཐུགས་ཀྱི་རྣམ་པར་ཐར་པ་ལ་
རང་ཅག་གདུལ་བྱ་སློབ་འབངས་རྣམས་ཀྱིས་དད་གུས་དག་སྣང་གི་སྤྱན་རས་ཡངས་པོས་
ཡང་ནས་ཡང་དུ་རྗེས་སུ་དྲན་ཞིང་སློབ་པར་རིགས་སོ་ཞེས་གསུངས་པའི་ཚུལ་རྣམས་རྣམ་
ཐར་གྱི་སྡོམ་ཆེན་མོར་རིག་པར་བྱའོ། ། །
དེ་ལྟར་ངོ་མཚར་རྨད་དུ་བྱུང་བའི་བསྟན་འགྲོའི་མཛད་པ་རླབས་པོ་ཆེ་བསྐྱངས་ཏེ།
མཐར་དགུང་གྲངས་སུམ་ཅུ་རྩ་དགུ་༡༩༩༢ ཕྱི་ཟླ་བཞི་པའི་ཚེས་ཉེར་དྲུག་ཉིན་རྟག་འཛིན་
ཅན་རྣམས་ཆོས་ལ་གཟུད་པའི་སླད་དང་། གདུལ་བྱ་གཞན་གྱི་དོན་དུ་ཉེ་བར་གཟིགས་ཏེ།
རེ་ཞིག་དགོངས་པ་ཞི་བར་གཤེགས་པའི་ཚུལ་བསྟན་མོད། འོན་ཀྱང་ཇི་ལྟར་བསྟན་འགྲོའི་
མགོན་དུ་ཐུགས་བསྐྱེད་པ་བཞིན། རིང་པོར་མ་ལོན་པ་ན། ༧རྒྱལ་མཆོག་བཅུ་བདུན་པ་
ཆེན་པོ་མཆོག་གིས་མི་འགྱུར་རྡོ་རྗེའི་ལུང་དོན་ལྟར། འཁྲུལ་བྲལ་ཡང་སྲིད་སྤྲུལ་པའི་སྐུའི་
ཟླ་ཞལ་གསར་དུ་ཚེས་ཏེ། འོག་མིན་དཔལ་གྱི་མཚུར་མདོ་བོ་ལུང་གི་གདན་སར་ན་བཟའ་
དང་མཚན་གསོལ་སོགས་ཀྱི་མཛད་སྒོ་སྔར་ལམ་ལྟར་བསྐྱངས་ཏེ། ད་ལྟ་མཆོག་གི་སྤྲུལ་
པའི་སྐུ་ཉིད་རྒྱ་བལ་ཁུལ་གྱི་རྗེ་གོང་མའི་གདན་ས་ཡས་མས་སོགས་སུ་གསན་བསམ་ལ་
ཐུགས་བརྩོན་ལྷོད་པ་མེད་པའི་བཀྲིན་སྐྱོང་བཞིན་ལ། སླད་སྐུ་ཚེ་ཞབས་པད་རྡོ་རྗེའི་ཆོས་
བདུན་གྱི་ངོ་བོར་འཚོ་ཞིང་བཞེས་ཏེ། གོང་མ་ན་རིམ་གྱི་རྣམ་ཐར་མ་ལུས་པ་ལྷུར་བཞེས་
ཀྱིས་སྤྱི་སྒོས་བསྟན་འགྲོའི་མཛད་པ་མཐར་ཕྱིན་པའི་གསོལ་འདེབས་ཕུར་ཚུགས་སུ་
འདེབས་པ་ལགས་སོ། །
དེ་བཞིན་དུ་སྐྱབས་རྗེ་རྡོ་རྗེ་འཆང་ཀ་ལུ་རིན་པོ་ཆེ་མཆོག་གི་རྣམ་ཐར་ཡོངས་
594



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
རྫོགས་སྐྱོང་བ་ལ་མངའ་བརྙེས་ཤིང་། ནང་ཐུགས་ཀྱི་སྲས་གཙོ་བོར་གྱུར་པ་ནི། ༧སྐྱབས་རྗེ་
དམ་པ་འབོ་དཀར་རིན་པོ་ཆེ་དོན་གྱི་སླད་དུ་མཚན་ནས་སྨོས་ན། ཀརྨ་ངེས་དོན་ཆོས་ཀྱི་བློ་
གྲོས་དཔལ་བཟང་པོ་མཆོག་གི་རྣམ་ཐར་ཉུང་ངུ་ཞིག་ཀྱང་གཅམ་བུ་གཏམ་གྱིས་མ་བསླད་
པས་འགོད་པར་བྱ་སྟེ། ཐོག་མར་སྐྱབས་རྗེ་མཆོག་གི་སྐུ་གོང་མ་གཞལ་ཡས་མཚམས་པ་
རིན་པོ་ཆེ་ཆོས་རྗེ་བླ་མ་ཀརྨ་ཤེས་རབ་འོད་ཟེར་ཞེས་བྱང་ཆུབ་སེམས་དཔའ་ཟླ་བ་རྒྱལ་
མཚན་གྱི་རྣམ་སྤྲུལ་དུ་གྲགས་པ་དེ་ཉིད་མདོ་སྨད་ཤར་ཕྱོགས་མི་ཉག་ཡུལ་དུ་རབ་བྱུང་བཅོ་
ལྔ་ལྕགས་སྟག ཕྱི་ལོ་༡༨༩༠ ལོར་འཁྲུངས། ཆུང་ངུའི་དུས་ནས་ཀྱང་འཁོར་བ་ལ་ངེས་པར་
འབྱུང་བའི་བློས་འབོ་གངས་དཀར་དགོན་དུ་རེ་ཞིག་ཆོས་ཞུགས་གནང་ཡང་། ཕུགས་ཀྱི་
གཏད་སོར་བྱ་གཏང་གིས་གནས་ངེས་མེད་དུ་སྒྲུབ་པ་སྙིང་པོར་གཞོལ་བའི་ཐུགས་འདུན་
ལྷན་སྐྱེས་སུ་མངའ་བ་བཞིན། དགུང་གྲངས་བཅུ་དྲུག་སྐབས་ཉེ་འབྲེལ་ལོངས་སྤྱོད་ཐམས་
ཅད་སྤངས་ཏེ། རིམ་བཞིན་མཚུར་ཕུར་༧རྒྱལ་དབང་ཀརྨ་པ་མཁའ་ཁྱབ་རྡོ་རྗེའི་མདུན་ནས་
ཟབ་གསང་རྒྱུད་སྡེ་རྒྱ་མཚོའི་སྨིན་གྲོལ་སྤྱི་དང་། ཁྱད་པར་ཕྱག་ཆེན་ཆོས་དྲུག་སོགས་ཀྱི་
གདམས་སྐོར་མཐའ་དག་ཞུས་ཏེ། ལ་ཕྱི་སོགས་རྗེ་མི་ལའི་སྒྲུབ་གནས་ཀུན་ཏུ་སྒྲུབ་པ་རྒྱུན་
རིང་རེ་དང་། ལྷག་པར་སྟོད་མངའ་རིས་ཁུལ་འབྲོང་བྱང་གཞལ་ཡས་བྲག་ཕུག་ཏུ་ལུས་སྲོག་
ལ་ལྟོས་པ་མེད་པར་དཀའ་སྤྱད་དྲག་པོས་གདན་ཐོག་གཅིག་ཏུ་སྨྱུང་བར་གནས་པ་ཚར་སྟོང་
རྩ་ཞིག་བཞུགས་པ་སོགས་སྒྲུབ་པའི་རྒྱལ་མཚན་བཙུགས་ཤིང༌། བྱང་ཆུབ་ཀྱི་སེམས་དང་།
ཏིང་ངེ་འཛིན་དང༌། མངོན་པར་ཤེས་པ་སོགས་ཡོན་ཏན་དཔག་ཏུ་མེད་པ་ཐུགས་རྒྱུད་དུ་
མངའ། ཕྱིས་༧རྒྱལ་དབང་ཀརྨ་པ་མཁའ་ཁྱབ་རྡོ་རྗེའི་བཀའ་ནན་ལ་བརྟེན། མངའ་རིས་
འབྲོང་བྱང་ཁུལ་དུ་འབོ་དཀར་དགོན་བཀྲིས་རབ་བརྟན་ངེས་དོན་དགེ་འཕེལ་གླིང་ཞེས་
595



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
པའི་གཙུག་ལག་ཁང་རྟེན་དང་བརྟེན་པ་དགེ་འདུན་གྱི་སྡེ་དང་བཅས་པ་འཛུག་བསྐྲུན་གནང་
བ་སོགས་འཁོར་ལོ་གསུམ་གྱི་མཛད་ཕྲིན་གྱི་སྣང་བས་ཕྱོགས་ཐམས་ཅད་དུ་ཁྱབ་པར་གྱུར།
མཐར་རབ་བྱུང་བཅུ་དྲུག་པའི་ས་སྟག ཕྱི་ལོ་༡༩༣༨ ལོར་དགོངས་པ་ཆོས་དབྱིངས་སུ་
མནལ་བའི་ཚུལ་བསྟན་ཏོ། །
དེ་ལྟར་ཆོས་རྗེ་བླ་མ་དེ་ཉིད་ཀྱི་སྐུ་སྐྱེ་ཕྱི་མ་སྟེ། བདག་ཅག་རྣམས་ཀྱི་འདྲེན་
མཆོག་སྐྱབས་རྗེ་རྡོ་རྗེ་འཆང་འབོ་དཀར་རིན་པོ་ཆེ་ཀརྨ་ངེས་དོན་ཆོས་ཀྱི་བློ་གྲོས་དཔལ་
བཟང་པོ་མཆོག་ནི། གངས་ལྗོངས་བོད་ཀྱི་ཡུལ་སྟོད་མངའ་རིས་འབྲོང་པ་ཚོ་དགུའི་ནང་
ཚན་རྐྱང་རང་དུ་ཡབ་ཚེ་རྣམ་དང་། ཡུམ་བསོད་ནམས་གཡུ་སྒྲོན་གཉིས་ཀྱི་སྲས་སུ་རབ་བྱུང་
བཅུ་དྲུག་པའི་ལྕགས་འབྲུག ཕྱི་ལོ་༡༩༤༠ ཕྱི་ཟླ་བཅུ་པའི་ཚེས་བཅོ་ལྔ་ཉིན་སྐུ་བལྟམས།
དགུང་གྲངས་བཞིའི་སྐབས་༧རྒྱལ་དབང་ཀརྨ་པ་རིག་པའི་རྡོ་རྗེ་མཆོག་གིས་ཆོས་རྗེ་བླ་མ་
གཞལ་ཡས་མཚམས་པ་རིན་པོ་ཆེའི་ཡང་སྲིད་སྤྲུལ་པའི་སྐུ་འཁྲུལ་བྲལ་ཡིན་པའི་བརྟག་
ཡིག་སྩལ་པའི་ལུང་དོན་ངེས་རྙེད་ལྟར། འབོ་དཀར་དགོན་དུ་མངའ་གསོལ་ཁྲི་འདོན་ཟབ་
རྒྱས་ཞུས་ཏེ། རིམ་བཞིན་ཡི་གེའི་ཕྱི་མོ་འབྲི་ཀློག་ནས་བརྩམས་ཆོས་སྤྱོད་གསན་སྦྱོང་གི་
དབུ་བཙུགས།
ཕྱི་ལོ་༡༩༤༨ ལོར་༧རྒྱལ་དབང་ཀརྨ་པ་རིག་པའི་རྡོ་རྗེ་མཆོག་སྟོད་གངས་ཏི་སེར་
གནས་གཟིགས་ཕེབས་ལམ་འབོ་དཀར་དགོན་དང་སྨན་སྡོང་དགོན་པར་ཞབས་ཀྱིས་
བཅགས། སྐབས་དེར་སྟོན་པའི་ཆོས་འཁོར་བསྐོར་བའི་དུས་ཆེན་ཉིན་མཆོག་སྤྲུལ་རིན་པོ་
ཆེར་དགེ་ཚུལ་གྱི་སྡོམ་པ་སྩལ་ཏེ་མཚན་ཀརྨ་ངེས་དོན་ཆོས་ཀྱི་བློ་གྲོས་དཔལ་བཟང་པོ་ཞེས་
གནང༌། དགུང་གྲངས་བཅུ་གསུམ་སྐབས་མཚུར་ཕུར་གསན་སྦྱོང་སླད་ཕེབས་ཏེ། ལོ་གསུམ་
596



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར། །
གྱི་རིང་རང་ལུགས་རྒྱུད་སྡེ་ཡོངས་རྫོགས་ཐུགས་འཛིན་དང་། དེ་དག་གི་ཕྱག་ལེན་ཐམས་
ཅད་ཀྱང་སྦྱང་རྩོལ་གནང་། ལྷག་པར་༧རྒྱལ་དབང་ཀརྨ་པ་མཆོག་གི་ཞལ་སྔ་ནས་རྩ་གསུམ་
དཀྱིལ་འཁོར་རྒྱ་མཚོའི་སྨིན་གྲོལ་རྣམས་ཞུས་ཏེ་རང་གདན་འབོ་དཀར་དགོན་དུ་ཕྱིར་
ཕེབས་ཀྱིས་སྔར་ལྟར་གསན་སྦྱོང་དང༌། དད་ལྡན་སེར་སྐྱ་རྣམས་ལ་དབང་ཆོས་སོགས་ཀྱིས་
རེ་སྐོང་གནང་། །
ཕྱི་ལོ་༡༩༥༨ ལོ་མཇུག་ཏུ་༧རྒྱལ་དབང་ཀརྨ་པ་མཆོག་གི་བཀའ་དགོངས་ལྟར།
གདན་ས་མཚུར་ཕུར་ཕེབས་འབྱོར་གྱིས་༧རྒྱལ་དབང་མཆོག་གི་ཞལ་མཇལ་དང་འབྲེལ་ས་
ཕག་ལོའི་༼༡༩༥༩༽དགུང་གསར་དགྱེས་སྟོན་སོགས་གྲུབ་མཚམས། ཆོ་འཕྲུལ་ཟླ་བའི་
ཚེས་བཅོ་ལྔར་གཟིམས་སྤྱིལ་བཀྲིས་འཁྱིལ་དུ་ཐུབ་པའི་༧རྒྱལ་ཚབ་ཆེན་པོ་དོན་གྱི་སླད་དུ་
མཚན་ནས་སྨོས་ན་དཔལ་ལྡན་རང་བྱུང་རིག་པའི་ཡེ་ཤེས་ལུང་རྟོགས་ཆོས་ཀྱི་ཉི་མ་ཕྲིན་
ལས་དོན་ཀུན་གྲུབ་པའི་སྡེ་དཔལ་བཟང་པོ་མཆོག་གི་མཁན་སློབ་སྦྲག་མ་མཛད་དེ་དད་
པའི་དགེ་འདུན་གྲངས་ཚང་བའི་དབུས་སུ་བསྙེན་པར་རྫོགས་པའི་དགེ་སློང་གི་དངོས་པོ་
ཡང་དག་པར་ནོད་དེ། ཡོན་ཏན་ཀུན་གྱི་གཞིར་གྱུར་ཚུལ་ཁྲིམས་ཀྱི་བསླབ་པ་རིན་པོ་ཆེར་
ཤིན་ཏུ་གཅེས་སྤྲས་སུ་མཛད་པ་མ་ཟད། མཆོག་ཉིད་བསྙེན་པར་རྫོགས་ནས་བགྲང་བྱ་
བཅུར་སོང་བ་ནས་བརྩམས་ད་བར་བསྒྲུབ་བྱ་སྟོང་ཕྲག་བརྒལ་བ་ལ་དགེ་ཚུལ་སློང་གི་སྡོམ་
པ་འབོགས་པར་མཛད། །
ཕྱི་ལོ་༡༩༥༩ ལོར་རྒྱ་མིས་བོད་དུ་དྲག་གནོན་དུས་འགྱུར་གྱི་ཉེན་ཡོལ་དུ་བལ་
ཡུལ་རྒྱུད་རིམ་བཞིན་རྒྱ་གར་རྡོར་གླིང་དང་། འབྲས་ལྗོངས་རུམ་བཏེག་ཏུ་༧རྒྱལ་དབང་ཀརྨ་
པ་མཆོག་གི་ཞབས་སར་བཅར་བཞུགས་ཀྱིས། དིལ་ཡག་སྒྲུབ་དཔོན་བསྟན་འཛིན་སོགས་
597



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དགེ་བའི་བཤེས་གཉེན་རྣམས་ཀྱི་མདུན་ནས་ཐུན་མོང་དང་ཐུན་མོང་མ་ཡིན་པའི་གཞུང་
ལུགས་མན་ངག་གི་གནས་ལ་གསན་སྦྱོང་མཛད། ཕྱི་ལོ་༡༩༦༤ ལོར་རྡོར་གླིང་རྡོ་གཙུག་
དགོན་དུ་༧སྐྱབས་རྗེ་ཀ་ལུ་རིན་པོ་ཆེ་མཆོག་གི་ཞལ་སྔ་ནས་ཀར་ལུགས་རྒྱུད་སྡེ་ཁག་དང་།
དཔལ་ལྡན་ཤངས་པའི་གསེར་ཆོས་ཡོངས་རྫོགས། ཇོ་ལུགས་དུས་འཁོར་དབང་ཆེན། ཇོ་
ནང་རིན་འབྱུང་བརྒྱ་རྩ། དྲི་མེད་རྣམ་གཉིས་ཀྱི་དབང་ལུང་སོགས་གསན། ལྷག་པར་ཕྱག་
ཆེན་ངེས་དོན་སྒྲོན་མེའི་སྟེང་ནས་བཀའ་ཁྲིད་དང་འབྲེལ་སྔོན་འགྲོ་འབུམ་ལྔ་འཇོག་གནང་
མཛད། །
ཕྱི་ལོ་༡༩༦༦ ལོར་༧སྐྱབས་རྗེ་རྡོ་རྗེ་འཆང་ཀ་ལུ་རིན་པོ་ཆེ་མཆོག་གིས་རྡོར་གླིང་
བསོད་ནམས་དར་དུ་ཐོག་མའི་ལོ་གསུམ་ཕྱོགས་གསུམ་གྱི་སྒྲུབ་པ་གསར་འཛུགས་གནང་
བའི་སྐབས་དེར་རིན་པོ་ཆེ་མཆོག་ཉིད་སྔར་ནས་ལོ་གསུམ་ཕྱོགས་གསུམ་གྱི་སྒྲུབ་པར་
བཞུགས་རྒྱུ་ཐུགས་འདུན་ཤུགས་ཆེར་མངའ་བ་ལྟར། འདི་སྐབས་སྒྲུབ་པར་བཞུགས་རྒྱུའི་
ལེགས་ཚོགས་ཀྱི་སྒོ་མཐའ་དག་འགྲིགས་ཏེ་སྒྲུབ་ཁང་དུ་བཞུགས་ནས། ཐོག་མར་བསགས་
སྦྱོང་སྔོན་འགྲོ་འབུམ་ལྔ་ནས་བརྩམས་དངོས་གཞི་ཡི་དམ་རྒྱུད་སྡེ་ཆེན་པོ་ལྔ་སྟེ། གསང་
འདུས། མཱ་ཡ། དགྱེས་རྡོར། བདེ་མཆོག འཇིགས་བྱེད་བཅས་དང་། རྩ་བ་ནི་གུའི་ཆོས་
དྲུག སྡོང་པོ་ཕྱག་རྒྱ་ཆེན་པོ། ཡལ་ག་ལམ་ཁྱེར་རྣམ་གསུམ། མེ་ཏོག་མཁའ་སྤྱོད་དཀར་
དམར། འབྲས་བུ་འཆི་མེད་འཆུགས་མེད་དེ་དཔལ་ལྡན་ཤངས་པའི་གསེར་ཆོས་རྣམ་པ་ལྔ་
དང༌། བཀའ་སྲུང་མྱུར་མཛད་ཡེ་ཤེས་ཀྱི་མགོན་པོ་ཕྱག་དྲུག་པ་སོགས་རྩ་གསུམ་རབ་
འབྱམས་རྒྱ་མཚོའི་སྨིན་གྲོལ་རྒྱབ་རྟེན་དང་བཅས་པ་བུམ་པ་གང་བྱོའི་ཚུལ་དུ་སྐྱབས་རྗེ་ཀ་
ལུ་རིན་པོ་ཆེ་མཆོག་གི་ཞལ་སྔ་ནས་ཞུས་ཏེ། དེ་དག་ལ་ཐུགས་བརྩོན་ཆེན་པོས་བསྙེན་སྒྲུབ་
598



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཏིང་ངེ་འཛིན་གྱི་རྣལ་འབྱོར་ཉམས་བཞེས་མཐིལ་ཕྱིན་མཛད། དེ་དང་ཆབས་ཅིག་ཐུན་
མཚམས་རྣམས་སུ་དེར་བཞུགས་སྒྲུབ་གྲྭ་བ་རྣམས་ལ་རྒྱུད་སྡེ་ཆེན་པོ་ཁག་གི་ཕྱག་ལེན་
འདོན་སྒྲིག་དང་། བསྐྱེད་རྫོགས་ཀྱི་སྒོམ་དོན་ཁྲིད་ཡིག་སྐྱོར་དཔོན་གནང་བས་ཐམས་ཅད་
ཀྱི་འདྲེན་བྱེད་ལྟ་བུར་གྱུར་ཏེ་ལོ་གསུམ་ཕྱོགས་གསུམ་དེ་ཉིད་ཀྱི་བཅད་རྒྱ་ལེགས་པར་གྲུབ།
དེའི་རྗེས་སྒྲུབ་ཐེངས་གཉིས་པའི་སྐབས་སུའང་ཟླ་བ་མང་པོའི་རིང་བསྙེན་སྒྲུབ་བཅད་རྒྱ་
བཞུགས་པ་དང༌། སྒྲུབ་གྲྭ་བ་རྣམས་ལ་དབང་ཁྲིད་གནང་རྒྱུ་སོགས་སྒྲུབ་དཔོན་བླ་མའི་
མཛད་འགན་བཞེས། འདི་དག་གི་བར་སྐབས་སུ་བླ་མ་དགེ་བའི་བཤེས་གཉེན་རྣམས་ཀྱི་
མདུན་ནས་གསར་རྙིང་གི་སྨིན་གྲོལ་དུ་མ་ཞིག་དང༌། ལྷག་པར་འཛི་སྒར་མཁན་རིན་པོ་ཆེ་
ནོར་གཡང་གི་མདུན་ནས་ཟབ་མོ་ནང་དོན་ཞིབ་ཁྲིད་ཞུས།
ཕྱི་ལོ་༡༩༧༤ ལོར་སླར་ཡང་བསོད་ནམས་དར་སྒྲུབ་ཐེངས་གསུམ་པར་ཀཾ་ཚང་
ལུགས་ཀྱི་ནཱ་རོ་ཆོས་དྲུག་གི་ལོ་གསུམ་སྒྲུབ་པར་བཞུགས་ཏེ་སྔོན་འགྲོ་ནས་བཟུང་། མར་མི་
དྭགས་གསུམ་གྱི་བླ་སྒྲུབ་དང་། ཡི་དམ་ཕག་བདེ་རྒྱལ་གསུམ། ཕྱག་ཆེན་དང་ཆོས་དྲུག་
སོགས་ལ་ཉམས་བཞེས་ཡང་དག་པར་མཛད། ལོ་གསུམ་གྱི་སྒྲུབ་པ་གྲོལ་བ་དང་སླར་ཡང་
མཁན་རིན་པོ་ཆེ་ནོར་གཡང་གི་མདུན་ནས་རྒྱུད་བརྟག་པ་གཉིས་པ་ཞིབ་ཁྲིད་ཞུས། ཕྱི་ལོ་
༡༩༧༨ ལོར་༧རྒྱལ་དབང་ཀརྨ་པ་རིག་པའི་རྡོ་རྗེ་མཆོག་དང་༧སྐྱབས་རྗེ་ཀ་ལུ་རིན་པོ་ཆེ་
རྣམ་པ་གཉིས་ནས་རུམ་བཏེག་གདན་སའི་སྒྲུབ་སྡེ་ཡིད་འོང་བསམ་གཏན་གླིང་གི་སྒྲུབ་
དཔོན་བླ་མར་བསྐོ་རྩལ་གནང་བ་བཞིན། སྒྲུབ་ཐེངས་བཞིའི་རིང་སྐྱབས་རྗེ་རིན་པོ་ཆེ་
མཆོག་ཉིད་ཀྱང་སྒྲུབ་ཁང་དུ་ཕལ་ཆེར་བཞུགས་ཏེ་བསྙེན་སྒྲུབ་ཐུགས་དམ་ཉམས་བཞེས་
དང་། སྐབས་བབས་སྒྲུབ་གྲྭ་བ་རྣམས་ལ་སྔོན་འགྲོ་བསགས་སྦྱོང་གི་རིམ་པ་ནས་བརྩམས་
599



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དངོས་གཞི་རྩ་གསུམ་ལྷ་ཚོགས་རྣམས་ཀྱི་སྨིན་གྲོལ་རྒྱབ་རྟེན་དང་། ཕྱག་ཆེན་ཆོས་དྲུག་
སོགས་ཀྱི་ཟབ་ཁྲིད་ཀྱི་ཁར། དེ་དག་གི་རྒྱབ་ཆོས་ནང་བརྟག་རྒྱུད་གསུམ་འཇམ་མགོན་
འགྲེལ་པའི་སྟེང་ནས་ཞིབ་ཁྲིད་དང་། དགྱེས་པ་རྡོ་རྗེའི་དབང་མོ་ཆེ་སྔོན་དུ་འགྲོ་བའི་སྒོ་
ནས་དེའི་བསྙེན་སྒྲུབ་དང་། རྡུལ་ཚོན་ལ་བརྟེན་པའི་སྒྲུབ་མཆོད་ཆེན་མོ་གསར་དུ་བཙུགས།
དེ་ནས་བཟུང་གདན་སའི་ཚོགས་ཆེན་དུའང་དགྱེས་རྡོར་གྱི་སྒྲུབ་མཆོད་གསར་དུ་ཚུགས། ཕྱི་
ལོ་༡༩༨༠ ལོར་༧སྐྱབས་རྗེ་འཇམ་མགོན་རིན་པོ་ཆེ་མཆོག་དང་། ༧སྐྱབས་རྗེ་རྒྱལ་ཚབ་
རིན་པོ་ཆེ་ལྷན་རྒྱས་སོགས་ལ་ཟླ་བ་གསུམ་གྱི་རིང་རྒྱུད་བརྟག་པ་གཉིས་པའི་བཀའ་ཁྲིད་
འབུལ་བཞེས་གནང་། །
ཕྱི་ལོ་༡༩༨༡ ལོར་༧རྒྱལ་དབང་ཀརྨ་པ་རིག་པའི་རྡོ་རྗེ་མཆོག་དགོངས་པ་ཆོས་
དབྱིངས་སུ་གཤེགས་སྐབས། རུམ་བཏེག་གདན་སར་དགུང་ཞག་ཞེ་དགུའི་རིང་། ཐོག་མར་
སྐུ་གདུང་རིན་པོ་ཆེར་གདུང་ཁྲུས་གསོལ་རྒྱུ་དང་གདུང་ཆས་གནས་ཡིག་སྒྲོན་འབུལ་སོགས་
རྒྱུད་གཞུང་རྣམས་ལས་ཇི་སྐད་གསུངས་པ་བཞིན་། གདུང་ཞབས་ཞུ་སྒོའི་གཙོ་འགན་
བཞེས་པ་དང་ཆབས་ཅིག ༧སྐྱབས་རྗེ་ཀ་ལུ་རིན་པོ་ཆེའི་མདུན་ནས་༧སྐྱབས་མགོན་༧རྒྱལ་
བ་ཡབ་སྲས་ཀྱིས་གཙོས་བླ་སྤྲུལ་ཆེ་ཁག་རྣམས་དང་ལྷན་ཅིག་དུས་ཀྱི་འཁོར་ལོའི་དབང་
ཆེན་བདག་པོ་དང་བདག་པོ་ཆེན་པོའི་དབང་དང་བཅས་པ་དང་། དེའི་སྒྲུབ་མཆོད་ཀྱི་མཐོང་
བརྒྱུད་ཕྱག་ལེན་དང་བཅས་པ་གསན་བཞེས་གནང་། ༡༩༨༣ ལོར་༧སྐྱབས་རྗེ་ཀ་ལུ་རིན་
པོ་ཆེ་མཆོག་གིས་བསོད་ནམས་དར་གདན་ས་རུ་བཀའ་བརྒྱུད་༧སྐྱབས་མགོན་༧རྒྱལ་བ་
ཡབ་སྲས་དབུས་སེར་སྐྱ་སྟོང་ཕྲག་ལྷག་ལ་ཟླ་བ་དྲུག་གི་རིང་རིན་གཏེར་ཆེན་མོའི་དབང་
ལུང་སྐབས་དབང་དཔེ་དང་། དབང་ཙཀ། དཀྱིལ་འཁོར་བཤམས་བཀོད་སོགས་དབང་
600



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཞབས་ཞུ་སྒོ་མཐའ་དག་ཐུགས་འགན་བཞེས་པ་དང་ཆབས་ཅིག་དབང་ལུང་རྣམས་གསན་
བཞེས་མཛད།།
ཕྱི་ལོ་༡༩༨༤ ལོར་རྡོར་གླིང་མི་རིགས་སུ་འབོ་དཀར་ངེས་དོན་ཆོས་འཁོར་གླིང་
ཞེས་པའི་གདན་ས་འདི་ཉིད་ཐོག་མར་དབུ་འཛུགས་བསྐྱངས། ༡༩༨༦ ལོར་དཔལ་དུས་ཀྱི་
འཁོར་ལོའི་བསྙེན་སྒྲུབ་ཉམས་བཞེས་ཀྱི་སྒྲུབ་སྡེ་གསར་དུ་ཚུགས་ཏེ་༧སྐྱབས་རྗེ་རིན་པོ་ཆེ་
མཆོག་ཉིད་ཀྱང་སྒྲུབ་ཁང་དུ་ཟླ་ཤས་རིང་བཅད་རྒྱར་བཞུགས་ཏེ་དུས་ཀྱི་འཁོར་ལོའི་རིམ་
གཉིས་ཀྱི་རྣལ་འབྱོར་ལ་གཞོལ་བར་མཛད། དེ་ནས་བཟུང་སྒྲུབ་གྲྭ་བ་རྣམས་དང་། གྲྭ་ཚང་
གི་དགེ་འདུན་པ་ཡོངས་ལ་དཔལ་དུས་ཀྱི་འཁོར་ལོའི་སྨིན་གྲོལ་རྒྱབ་རྟེན་དང་བཅས་པ་
ལན་གྲངས་དུ་མར་བཀྲིན་བསྐྱངས་པའི་ཁར། ཞིབ་ཆའི་ཕྱག་ལེན་མཐའ་དག་ཀྱང་འདོམས་
པར་མཛད་དེ་སྒྲུབ་སྡེ་དང་། གྲྭ་ཚང་གི་ཚོགས་ཆེན་གཉིས་ཀར་ལོ་བསྟར་ནག་ཟླའི་ཚེས་ལྔ་
ནས་བཅོ་ལྔ་བར་རྡུལ་ཚོན་ལ་བརྟེན་པའི་དཔལ་དུས་ཀྱི་འཁོར་ལོའི་ཐུགས་གསུང་སྐུའི་
དཀྱིལ་འཁོར་ཡོངས་སུ་རྫོགས་པའི་སྒྲུབ་མཆོད་ཆེན་མོ་དང༌། ཟླ་བ་འབྱུང་ངོ་ཅོག་གི་ཚེས་
བཅོ་ལྔར་དུས་འཁོར་ལྷ་དགུ་དང་མཆོད་ཆོག རྣལ་འབྱོར་མ་རིགས་བརྒྱའི་མཆོད་པ་བཅས་
གཏན་འབེབས་ཀྱིས་ཚོགས་དང་ཚོགས་བཞིན་པ་འདིས་རྒྱུད་ཀྱི་རྒྱལ་པོ་འདིའི་བསྟན་པ་
ལའང་མཆོག་ཏུ་བྱ་བ་མཛད་དོ། །
ཕྱི་ལོ་༡༩༨༩ ཕྱི་ཟླ་ལྔ་པའི་ཚེས་བཅུ་ཉིན་༧སྐྱབས་རྗེ་རྡོ་རྗེ་འཆང་ཀ་ལུ་རིན་པོ་ཆེ་
མཆོག་བསོད་ནམས་དར་གདན་སར་དགོངས་པ་ཆོས་དབྱིངས་སུ་ཐིམ་པས་ཐུགས་ཕམ་
ཚད་མེད་པར་གྱུར། འོན་ཏེ་རྗེ་བླ་མ་མཆོག་གི་ཟག་མེད་ཐུགས་དགོངས་རྫོགས་སླད་དགུང་
ཞག་ཞེ་དགུའི་རིང་སྐུ་གདུང་རིན་པོ་ཆེའི་སྤྱན་སྔར་ཉིན་མཚན་ཁོར་ཡུག་ཏུ་བཞུགས་ནས་
601



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
གདུང་ཞབས་ཞུ་སྒོ་མཐའ་དག་རིན་པོ་ཆེ་ཉིད་ཀྱིས་ཕྱག་བསྟར་དང་འབྲེལ་དཔལ་དུས་ཀྱི་
འཁོར་ལོ་སོགས་རྒྱུད་སྡེ་རྒྱ་མཚོའི་དཀྱིལ་འཁོར་ཞལ་ཕྱེས་ཏེ་བླ་མ་དང་དཀྱིལ་འཁོར་གྱི་
གཙོ་བོ་དབྱེར་མེད་པའི་དྲུང་ནས་དབང་བཞི་ལེན་པའི་གསོལ་འདེབས་དང་། ཁྱད་པར་
དཔལ་ལྡན་བླ་མ་མཆོག་གི་ཟག་མེད་ཆོས་དབྱིངས་ཁྱབ་བརྡལ་བདེ་བ་ཆེན་པོའི་ཡེ་ཤེས་
དང་རོ་གཅིག་པའི་ཀློང་དུ་མཉམ་བཞག་ཏིང་ངེ་འཛིན་གྱི་རྣལ་འབྱོར་ལ་གཞོལ་བར་མཛད།
དེ་རྗེས་བསོད་ནམས་དར་གདན་སའི་གྲྭ་ཚང་དང་། སྒྲུབ་སྡེ། འཛམ་གླིང་ཤར་ནུབ་ཀྱི་ཡུལ་
གྲུ་དུ་མར་རྗེ་བླ་མ་མཆོག་གི་ཞལ་སློབ་དང་། ཆོས་ཚོགས། སྒྲུབ་སྡེ་བཅས་ལ་དབང་ཁྲིད་
དང༌། ལམ་སྟོན་བཀའ་སློབ་སོགས་གང་འདུལ་མོས་བློ་དང་འཚམས་པའི་ཆོས་ཀྱི་བདུད་
རྩིས་སྨིན་པར་མཛད། གཞན་ཡང་རྗེ་བླ་མ་མཆོག་གི་མཐའ་མའི་མཛད་པ་ཤེས་བྱ་མཛོད་
དབྱིན་སྐད་དུ་སྒྲ་སྒྱུར་གནང་རྒྱུ་དང་། གནས་མཆོག་རྡོ་རྗེ་གདན་དུ་སྨོན་ལམ་ཆེན་མོ་ཚོགས་
རྒྱུ་སོགས་མདོར་ན་དཔལ་ལྡན་བླ་མ་མཆོག་གི་ཐུགས་ཀྱི་དགོངས་པ་ཡོངས་སུ་རྫོགས་པར་
སྐྱོང་བ་ལ་ལྷུར་བཞེས་མཛད། ཁྱད་པར་༧སྐྱབས་རྗེ་རྡོ་རྗེ་འཆང་མཆོག་གི་ཡང་སྲིད་སྤྲུལ་
པའི་སྐུ་ངོས་འཛིན་གྲུབ་མཚམས། ཐོག་མར་སྐུ་འཁྲུས་གསོལ་ཞིང་ན་བཟའ་འབུལ་རྒྱུ་ནས་
བཟུང་མངའ་གསོལ་ཁྲི་འབུལ་དང་། དེ་རྗེས་ཡི་གེའི་ཕྱི་མོ་འབྲི་ཀློག་ནས་བརྩམས་སྐུ་ཡོན་
གསན་སྦྱོང་དང་། ཁྱད་པར་ཐུན་མོང་མིན་པའི་ཟབ་གསང་རྒྱུད་སྡེ་རྒྱ་མཚོའི་དབང་ལུང་མན་
ངག་རྣམས་ཕ་ནོར་བུ་ལ་ཕོག་པ་བཞིན་དུ་འབུལ་བཞེས་མཛད། །
ཕྱི་ལོ་༡༩༩༡ ལོར་༧སྐྱབས་རྗེ་འཇམ་མགོན་རིན་པོ་ཆེ་མཆོག་གིས་བཀའ་སྦུག་ལཱ་
ཝར་ཤངས་ཆོས་ལོ་གསུམ་ཕྱོགས་གསུམ་གྱི་སྒྲུབ་སྡེ་དང་། དེ་རྗེས་བལ་ཡུལ་ཕུ་ལ་ཧ་རིར་
ཀར་ལུགས་ནཱ་རོ་ཆོས་དྲུག་གི་སྒྲུབ་གྲྭ་བཅས་རིམ་བཞིན་གསར་འཛུགས་གནང་བ་དེ་དག་
602



རྒྱུ
དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
ཏུ་༧སྐྱབས་རྗེ་འཇམ་མགོན་རིན་པོ་ཆེ་མཆོག་གི་བཀའ་ཕེབས་དགོངས་དོན་ལྟར་ད་བར་
སྒྲུབ་ཐེངས་རིམ་ཚུགས་ཐམས་ཅད་ཀྱི་སྐབས་སྨིན་གྲོལ་རྒྱབ་རྟེན་དང་བཅས་པ་མཐའ་དག་
རྩོལ་བའི་ཐུགས་འགན་བཞེས་པ་དང༌། ༡༩༩༢ ལོར་བོད་དུ་མཚུར་མདོ་བོ་ལུང་གི་གདན་
ས་ཆེན་པོར་༧རྒྱལ་བའི་དབང་པོ་དཔལ་ཀརྨ་པ་ཨོ་རྒྱན་འགྲོ་འདུལ་ཕྲིན་ལས་རྡོ་རྗེ་མཆོག་
མངའ་གསོལ་ཁྲི་འབུལ་གྱི་མཛད་སྒོ་ཆེན་མོར་ཆེད་བཅར་ཞུས། སླར་ཡང་དེའི་ཕྱི་ལོར་བོད་
དུ་ཕེབས་ཏེ་གཞིས་ཀྱི་གདན་ས་འབོ་དཀར་དགོན་དུ་ནཱ་རོ་ཆོས་དྲུག་གི་ལོ་གསུམ་ཕྱོགས་
གསུམ་གྱི་སྒྲུབ་སྡེ་གསར་དུ་བཙུགས་ཏེ་སྒྲུབ་གྲྭ་བཞུགས་མཁན་རྣམས་ཀྱིས་གཙོས་འབོ་
དཀར་དགོན་དང་། སྨན་སྡོང་དགོན་པ། དགེ་རྒྱས་དགོན་པ། སག་སྡེ་དགོན་པ། མེར་ཁ་
དགོན་པ། ལོ་བོ་དགོན་པ་སོགས་ཀྱི་དགེ་འདུན་པ་ཡོངས་ལ་གསར་རྙིང་གི་སྨིན་གྲོལ་དུ་མ་
དང༌། ཁྱད་པར་ཀར་ལུགས་རྩ་གསུམ་རབ་འབྱམས་ཀྱི་དབང་ལུང་ཁྲིད་གསུམ་དང་། དགེ་
ཚུལ་སློང་གི་སྡོམ་པ་གནང་སྟེ་གཞི་གསུམ་ཕྱག་བཞེས་གསར་འཛུགས་སོགས་མདོ་སྔགས་
ཆོས་སྒོ་མཐའ་དག་གིས་དཀར་འབྱམས་སུ་བཏང་། ༡༩༩༦ ལོར་རྡོར་གླིང་མི་རིགས་འབོ་
དཀར་ངེས་དོན་ཆོས་འཁོར་གླིང་དུ་ཟབ་ལམ་ནཱ་རོ་ཆོས་དྲུག་དང་། གྲོལ་ལམ་ཕྱག་རྒྱ་ཆེན་
པོ། ཀར་ལུགས་རྒྱུད་སྡེ་ཁག་དང་། དཔལ་དུས་ཀྱི་འཁོར་ལོའི་རིམ་པ་གཉིས་སོགས་ཀྱི་
སྒྲུབ་པའི་བསྟི་གནས་ཆེན་པོ་ཟུང་འཇུག་དགའ་ཚལ་གླིང་ཞེས་པའི་སྒྲུབ་སྡེ་ཕྱག་བཏབ།
༡༩༩༩ ལོར་འབྲས་ལྗོངས་ཕོ་ལྡང་དགོན་བཀྲིས་ཆོས་གླིང་དུ་སྐྱབས་རྗེ་རིན་པོ་ཆེ་ཉིད་ཀྱིས་
ཕྱག་འགྲོན་ཆ་ཚང་བཏང་སྟེ། ནཱ་རོ་ཆོས་དྲུག་གི་ལོ་གསུམ་ཕྱོགས་གསུམ་གྱི་སྒྲུབ་སྡེ་ངེས་
དོན་དགའ་ཚལ་གླིང་ཞེས་པ་རྟེན་དང་བརྟེན་པར་བཅས་པ་གསར་བཞེངས་ལེགས་གྲུབ་
ཀྱིས་སྒྲུབ་གྲྭ་བ་རྣམས་ལ་དབང་ལུང་ཁྲིད་གསུམ་བཀྲིན་སྐྱོང་གནང་དང་འབྲེལ་ད་སྐབས་
603



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སྒྲུབ་ཐེངས་གཉིས་པ་ཚུགས་བཞིན་པ་དང་། ཕྱི་ལོ་༢༠༠༠ ལོར་རྒྱ་གར་ལྷོ་ཕྱོགས་མོན་གྷོ་
གཞིས་ཆགས་སུ་ཐོས་བསམ་ནོར་གླིང་ཞེས་པའི་བཤད་གྲྭ་ཞིག་གསར་འཛུགས་གནང་སྟེ།
སློབ་གཉེར་བ་རྣམས་ཀྱིས་རང་ལུགས་ཐུན་མོང་མ་ཡིན་པའི་གཞུང་ཆེན་ཁག་ལ་སློབ་གཉེར་
གཟེངས་སུ་ཐོན་པར་འབད་བཞིན་པའོ། །གཞན་ཡང་སྔར་ཕྱི་ལོ་༡༩༩༢ ལོ་ནས་བཟུང་ད་
བར་ཤར་ནུབ་ཕྱི་རྒྱལ་གྱི་དད་ལྡན་དོན་གཉེར་ཅན་གྱི་ཞལ་སློབ་རྣམས་ལ་རྒྱ་གར་དུ་ལོ་རེའི་
ནང་གཟའ་འཁོར་གཉིས་ཀྱི་རིང་ནང་ཆོས་ཀྱི་ངོ་སྤྲོད་དང་འབྲེལ་བའི་སྔོན་འགྲོ་བསགས་
སྦྱོང་གི་རིམ་པ་དང་། དངོས་གཞི་ཞི་ལྷག་དང་། ཕྱག་ཆེན། ཡི་དམ་ཐུགས་རྗེ་ཆེན་པོ་སོགས་
ཀྱི་སྒོམ་ཁྲིད་ཉམས་ལེན་གྱི་གནད་རྣམས་འདོམས་པར་མཛད་པས་སྐྱེ་བོ་དཔག་ཏུ་མེད་པ་
ཞིག་གནས་སྐབས་མཐོང་ཆོས་སུའང་ལུས་སེམས་ཤིན་སྦྱང་གི་བདེ་བ་ཐོབ་པ་དང་། མཐར་
ཐུག་ཐར་པ་མཆོག་གི་གྲོང་ཁྱེར་ཆེན་པོར་དབུགས་དབྱུང་བར་མཛད་པའི་ཐབས་མཁས་ཀྱི་
ཕྲིན་ལས་རྨད་པོ་ཆེ་སྐྱོང་བར་མཛད་པ་སོགས་མདོར་ན་སྐྱབས་གཅིག་འཁོར་ལོའི་མགོན་པོ་
མཆོག་ཉིད་རང་དོན་དུ་ཐོས་བསམ་སྒོམ་གསུམ་མཐིལ་ཕྱིན་པ་མཛད་ནས་གཞན་དོན་དུ་
༧རྒྱལ་བའི་བསྟན་པ་རིན་པོ་ཆེ་སྤྱི་དང་། བྱེ་བྲག་མཉམ་མེད་དྭགས་ཤངས་བཀའ་བརྒྱུད་ཀྱི་
བསྟན་པ་བཤད་སྒྲུབ་ལས་གསུམ་སོགས་སྒོ་ཐམས་ཅད་ནས་འཛིན་སྐྱོང་སྤེལ་བའི་ཕྲིན་
ལས་རླབས་པོ་ཆེའི་རྣམ་ཐར་བསྐྱངས། །
གཞན་ཡང་། འདིའི་ལོ་སྟོད་དུ་བཞུགས་སྒར་དྷ་རམ་ས་ལ་རྒྱུད་སྟོད་དུ་༧རྒྱལ་བའི་
དབང་པོ་དཔལ་ཀརྨ་པ་ཆེན་པོ་མཆོག་གི་༧ཞབས་པད་དུ་བཅར་ཏེ་འཇམ་མགོན་བློ་གྲོས་
མཐའ་ཡས་ཀྱི་འགྲེལ་པའི་སྟེང་ནས་རྒྱུད་བླ་མའི་བཤད་བཀའ་ཆོས་སྐྱེམས་ཀྱི་ཚུལ་དུ་ཕུལ།
དེ་རྗེས་འདི་གའི་མི་རིགས་དགོན་དུ། ལོ་ཆོས་ཆེན་མོའི་སྐབས་རྒྱ་བལ་སོགས་ནས་བླ་སྤྲུལ་
604



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
མཁན་པོ་དགེ་བའི་བཤེས་གཉེན་དུ་མ་དང་། འདི་གའི་གདན་སའི་མཁན་བླ་གྲྭ་ཚང་དང་
བཅས་པའི་འདུས་པ་ཉིས་བརྒྱ་ལྷག་ལ་རྒྱུད་བླའི་འགྲེལ་པ་དང༌། ཕྱག་ཆེན་གྱི་བཀའ་ཁྲིད་
སོགས་ལྷུག་པོར་སྩལ། དེའི་མཇུག་ཏུ་ཇོ་ནང་མཁན་ཆེན་ཀུན་དགའ་ཤེས་རབ་གསལ་བྱེད་
མཆོག་གི་མདུན་ནས་དུས་ཀྱི་འཁོར་ལོའི་རྫོགས་རིམ་སྦྱོར་བ་ཡན་ལག་དྲུག་གི་སྨིན་གྲོལ་
གྱི་བཀའ་མཐའ་དག་གསན་བཞེས་ཐོག འདི་གའི་མི་རིགས་གདན་སར་དཔལ་ལྡན་ཤངས་
པའི་གསེར་ཆོས་རྣམ་པ་ལྔ་དང་། དུས་ཀྱི་འཁོར་ལོའི་སྦྱོར་བ་ཡན་ལག་དྲུག་གི་སྒྲུབ་སྡེ་བདེ་
ཆེན་དགའ་ཚལ་གླིང་ཞེས་པ་གསར་བཞེངས་ལེགས་གྲུབ་ཀྱིས། རིང་མིན་སྒྲུབ་གྲྭ་བ་ཉི་ཤུ་
སྐོར་ལོ་གསུམ་ཕྱོགས་གསུམ་གྱི་མཚམས་ལ་ཞུགས་རྒྱུ་ཉེར་བསྡོགས་ཀྱང་ཟིན། དེ་བཞིན་
དུ་ཚོགས་ཆེན་གྱི་གཙུག་ལག་ཁང་རྟེན་དང་བརྟེན་པར་བཅས་པའང་ཕལ་ཆེར་གྲུབ་ལ་ཉེ་བ་
དང་། ཕྱི་ལོ་༢༠༠༤ བོད་ཟླ་དྲུག་པའི་ཚེས་བརྒྱད་ཉིན་བསྒྲུབ་བྱ་དགེ་ཚུལ་ལྔ་བཅུ་ཐམ་པ་
དང་དགེ་སློང་བརྒྱད་ལ་རབ་བསྙེན་གྱི་སྡོམ་པ་སྩལ་ཏེ་འཕགས་པ་དགྱེས་པའི་ཚུལ་ཁྲིམས་
རིན་པོ་ཆེ་མིག་གི་འབྲས་བུ་བཞིན་དུ་གཅེས་སྤྲས་དགོས་པར་ནན་ཏན་ཆེན་པོས་འདོམས་
པར་མཛད་དེ། གཟིམ་ཆུང་དུ་ཕེབས་པ་ན། སྟོན་པ་ཐུགས་རྗེ་ཅན་གྱི་བསྟན་པ་ལ་བྱ་བ་ཅུང་
ཟད་ཞིག་བྱས་སོ་གསུངས་ཏེ་ཐུགས་དགྱེས་ཚོར་ཆེན་པོ་མཛད། དེ་ནས་བོད་ཚེས་བཅུ་དྲུག་
ཉིན། སྐྱབས་རྗེ་མཁན་ཆེན་རྡོ་རྗེ་འཆང་ཆེན་པོ་ཉིད་ཀྱིས་གཙོས་དགེ་སློང་བཅུ་ཕྲག་བརྒྱད་
དང༌། དགེ་ཚུལ་བཅུ་ཕྲག་བཅུ་ལ་བརྒྱད་ཀྱིས་ལྷག་པས་དབྱར་གནས་པར་ཞལ་གྱིས་བཞེས་
ཏེ། སྟོན་པ་ཐུབ་པའི་དབང་པོས་བཅས་མཚམས་ལས་མི་འདའ་བར་དམ་ཆོས་འདུལ་བའི་
གཞུང་ལས་ཇི་སྐད་གསུངས་པ་བཞིན་གཙུག་ལག་ཁང་དུ་དམ་པའི་ཆོས་འཆད་ཉན་སོགས་
ལ་ལེགས་པར་གཞོལ་བཞིན་པའི་མུར། ༧སྐྱབས་མཆོག་མཁན་ཆེན་རྡོ་རྗེ་འཆང་ཉིད་དགུང་
605



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
གྲངས་དྲུག་ཅུ་རྩ་བཞིར་བཞེས་པ། ཕྱི་ལོ་༢༠༠༤ ཟླ་བ་བརྒྱད་པའི་ཚེས་བཅུ་བདུན། བོད་
ཟླ་བདུན་པའི་ཚེས་གཉིས་ཉིན། ཐོག་མར་སྔ་དྲོ་གཙུག་ལག་ཁང་དུ་སྟོན་པ་ཐུགས་རྗེ་ཅན་
གྱི་སྣང་བརྙན་གཟི་འོད་རབ་ཏུ་འཕྲོ་བའི་སྤྱན་སྔར། སྟོན་པའི་བཀྲིན་རྗེས་སུ་དྲན་པ་སོགས་
ཐུགས་དམིགས་ཤུགས་དྲག་དང་བཅས། ཐུབ་བསྟོད་དང་། རྒྱུན་ཆགས་གསུམ་པ། བྱང་
སྡོམ་སོགས་བཞེས་ཏེ་གསོལ་ཚོགས་གྲོལ་བ་དང་། སྟོན་པ་བཅོམ་ལྡན་འདས་ཀྱིས་རྗེས་སུ་
གནང་བའི་རྣམ་གསུམ་ངུར་སྨྲིག་གི་རྒྱལ་མཚན་གསོལ་ཞིང་། ཚུལ་ཁྲིམས་ཀྱི་དྲི་བསུང་
མངོན་པར་ཐུལ་བཞིན་པའི་ངང་ནས་གློ་བུར་དུ་རྣམ་དག་འོག་མིན་ཆོས་ཀྱི་དབྱིངས་སུ་སྟོན་
པ་མཉམ་མེད་ཤཱཀྱ་མུ་ནེའི་སྤྱན་སྔར་མ་པང་དུ་བུ་འཇུག་པ་བཞིན་དུ་ཉེ་བར་བཞུད་དོ། །
སྨྲས་པ། ལེགས་བྱས་འདིས་མཚོན་དུས་གསུམ་བསགས་པའི་དགེས། །
འགྲོ་རྣམས་བྱང་ཆེན་ས་ལ་མ་རེག་བར། །
དཔལ་ལྡན་བླ་མས་མཉེས་བཞིན་རྗེས་བཟུང་སྟེ། །
གསུང་གི་བདུད་རྩི་རོ་མཆོག་མྱོང་གྱུར་ཅིག །
བདག་ཀྱང་དེང་ནས་རིང་པོར་མི་ཐོགས་པར། །
རྣམ་མང་འགྲོ་ལ་ཆོས་ཀྱི་ཆར་ཕབ་སྟེ། །
གནས་སྐབས་མཐར་ཐུག་ཕན་བདེ་ཡོངས་སྤེལ་བའི། །
དཔལ་ལྡན་བླ་མའི་རྣམ་ཐར་འཛིན་ནུས་ཤོག །
ཅེས་སོ། །ཆོས་འབྱུང་འདི་ཉིད་སྔ་ལོ་བྲིས་ཟིན་ཀྱང་སྤར་བསྐྲུན་མ་གྲུབ་པར་ལྷག་བཞིན་པའི་སྐབས་
606



དྭགས་པོ་བཀའ་བརྒྱུད་པའི་བླ་མ་བརྒྱུད་རིམ་གྱི་རྣམ་ཐར།
སྐྱབས་རྗེ་མཆོག་དགོངས་པ་ཞི་བར་གཤེགས་པས་རྗེ་བླ་མ་གང་གི་འདས་རྗེས་རྣམ་ཐར་དང་སྦྱར་ཏེ་
འདི་ལོ་སྐྱར་དུ་བྲིས་པའོ། །
བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་རྒྱལ་པོ་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཐུབ་བསྟན་མཛེས་པར་བྱེད་པའི་
རྒྱན་ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་ལས་ཇོ་ནང་བཀའ་སྲོལ་ལས་བྱོན་པའི་དུས་ཀྱི་འཁོར་
ལོའི་སྨིན་གྲོལ་གྱི་རྒྱུན་རྣམས་མཉམ་མེད་དྭགས་པོ་བཀའ་བརྒྱུད་སོགས་དང་ཆུ་བོ་གཅིག་
འདྲེས་སུ་གྱུར་པའི་བླ་མ་བརྒྱུད་རིམ་གྱི་རྣམ་ཐར་སྨོས་པ་སྟེ་སྐབས་གཉིས་པའི་སརྒ་བཅུ་
པའོ།། །།
ངོས་
དེL
པ་4
་
ཡ
*
t
ཅ་
607



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བཅུ་གཅིག་པ་རྭ་བའི་ལུགས་ཀྱི་དུས་འཁོར་བརྒྱུད་རིམ་སྤྱིར་བསྟན་པ་ལ། དེ་ཡང་
གོང་དུ་སྨོས་པ་བཞིན། དུས་ཀྱི་འཁོར་ལོའི་རྒྱུད་རྩ་འགྲེལ་རྣམས་ཐོག་མར་སློབ་དཔོན་ཙི་
ལུ་པཎྜི་ཏས་སྤྱན་དྲངས། དེའི་སློབ་མ་པི་ཌོ་ཨཱ་ཙརྱའམ་པིཎྜ་ཨཱ་ཙརྱ་སྟེ་སློབ་དཔོན་བསོད་
སྙོམས་པ། དེའི་སློབ་མ་སློབ་དཔོན་དུས་ཞབས་པ་ཆེན་པོ། དེའི་སློབ་མའི་གཙོ་བོ་སློབ་
དཔོན་དུས་ཞབས་པ་ཆུང་བ་སྟེ། མཚན་བོདྷི་པའམ་ན་ལེནྡྲ་པ་ཞེས་གྲགས། དེའི་སློབ་མ་
མཉྫཀཱིརྟི། དེའི་སློབ་མ་བལ་པོ་ཡེ་རང་གི་པཎྜི་ཏ་ས་མནྟ་བཱི། དེའི་སློབ་མ་རྭ་ཆོས་རབ་སྟེ།
དེ་ནི་རྭ་ལོ་ཙཱ་བ་རྡོ་རྗེ་གྲགས་ཀྱི་དབོན་པོ། རྒྱུད་སྡེ་མཐའ་དག་ལ་མཁྱེན་པ་ཆེ་ཞིང་། ཁྱད་
པར་རྭ་རྡོ་རྗེ་གྲགས་ལ་མངའ་བའི་ཆོས་སྐོར་མ་ལུས་པ་ཐུགས་སུ་ཆུད་ནས། དུས་ཀྱི་འཁོར་
ལོ་དོན་དུ་གཉེར་བར་གྱུར་ཏེ། བལ་པོའི་མཐིལ་དུ་བྱོན་ནས་པཎྜི་ཏ་ས་མནྟ་ཤི་ལ་ལོ་ལྔ་ཟླ་
བ་བཅུ་ཞག་ལྔར་བོར་མ་ཆད་པར་བསྟེན་ཏེ། དུས་ཀྱི་འཁོར་ལོའི་རྒྱུད་ཀྱི་བཤད་བཀའ་
དབང་བཀའ་མན་ངག་གི་བཀའ་དང་བཅས་པ་ཞུས་པས་ལེགས་པར་གནང་། པཎྜི་ཏ་བོད་
དུ་སྤྱན་དྲངས་ཏེ་རྒྱུད་འགྲེལ་ཡན་ལག་དང་བཅས་པ་བཤད་བསྒྱུར་གཏན་ལ་ཕབ། ཉི་མ་
གཅིག་ལ་གསེར་སྲང་སུམ་བརྒྱ་ཕུལ་བ་སོགས་བསྙེན་བཀུར་ཆེར་ཞུས་ཏེ་སྐྱི་རོང་གི་བར་དུ་
གཤེགས་སྐྱེལ་མཛད་པས་བླ་མ་ཡང་ཤིན་ཏུ་མཉེས་ཤིང་། པཎྜི་ཏ་འབུམ་ཕྲག་གསུམ་པའི་
དབུ་ཞྭ་དང་། རྡོར་དྲིལ་དུས་འཁོར་ལུགས་ཀྱི་ཆགས་ཚད་མ་བཅས་གནང་ངོ་། །དེས་དུས་
ཀྱི་འཁོར་ལོས་གཙོས་རྒྱུད་སྡེའི་ཆོས་བསྐོར་མཐའ་དག་རྭ་ཡེ་ཤེས་སེང་གེ་ལ་གནང༌། དེ་
ལས་རྭ་འབུམ་སེང་གིས་ཡོངས་སུ་རྫོགས་པར་གསན་ཅིང་ཐུགས་ཉམས་སུ་བཞེས། དེས་རྗེ་
བཙུན་གྲྭ་ལོ་པ་ལ་གསུངས་པ་ཡིན་ཏེ། དེ་ནི་གཙང་རོང་དུ་རབ་བྱུང་གསུམ་པའི་ཆུ་མོ་ཕག་
ཕྱི་ལོ་༡༢༠༣ ལོར་སྐུ་འཁྲུངས། ཡབ་ཀྱི་མཚན་ལྟས་ལ་བརྟེན་ནས་དཔལ་གྲྭ་ལོའི་སྐུའི་སྐྱེ་
608



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
བ་ཡིན་པར་དགོངས་ནས་མཚན་དྲྭ་ལོར་གསོལ། བླ་མ་འཇམ་གསར་བསྟེན་ནས་ཕར་ཚད་
སོགས་ཕྱི་མཚན་ཉིད་ཕྱོགས་ཀྱི་བཀའ་བསྟན་བཅོས་དུ་མ་དང་། ཁྱད་པར་དུས་འཁོར་འབྲོ་
ལུགས་ཀྱི་དབང་བཀའ་བཤད་བཀའ་མན་ངག་གི་བཀའ་རྣམས་ལེགས་པར་གསན། བླ་མ་
རྭ་འབུམ་སེང་བསྟེན་ནས་དུས་འཁོར་གཙོར་བྱས་རྭ་ལུགས་ཀྱི་དབང་མན་ངག་ཐམས་ཅད་
གསན། གཞན་ཡང་ལྕེ་སྟོན་མདོ་སྡེ་སེངྒེ། པཎྜི་ཏ་བི་བྷཱུ་ཏི་ཙན། ཁྲོ་བུ་ལོ་ཙཱ་བ་བྱམས་པའི་
དཔལ། འགྲོ་མགོན་ཆོས་རྒྱལ་འཕགས་པ་ལ་སོགས་པ་བླ་མ་དཔག་ཏུ་མེད་པ་བསྟེན་ནས་
མཁས་ཤིང་གྲུབ་པའི་དབང་ཕྱུག་ཏུ་གྱུར་པ་ཡིན་ནོ། །དུས་ཀྱི་འཁོར་ལོའི་བཤད་པ་མཛད་
པས་སློབ་མ་མཁས་པ་ཉིད་ཀྱི་སྲས་རྣམས་དང༌། གྲུབ་པའི་དབང་ཕྱུག་མན་ལུངས་གུ་རུ་
དང༌། ལྷོ་པ་གྲུབ་སེང་དང་། ཐང་སྟོན་ལོ་ཙཱ་བ་ལ་སོགས་པ་དུས་འཁོར་ལ་མཁས་པའི་སློབ་
མ་དཔག་ཏུ་མེད་པ་བྱུང་། མཐར་དགུང་གྲངས་བརྒྱད་ཅུ། རབ་བྱུང་ལྔ་པའི་ཆུ་རྟ། ཕྱི་ལོ་
༡༢༨༢ ལོར་དགོངས་པ་ཆོས་དབྱིངས་སུ་གཤེགས་སོ། །
བརྒྱུད་འཛིན་གྱི་གཙོ་བོ་སྲས་བླ་མ་ཤེས་རབ་སེངྒེ་སྟེ། དེ་ནི་རབ་བྱུང་བཞི་པའི་
ལྕགས་ཕག ཕྱི་ལོ་༡༢༥༡ ལོར་འཁྲུངས། གཞོན་ནུའི་དུས་ནས་འབྲི་ཀློག་སོགས་ལེགས་
པར་འབྱོངས་ནས་དུས་འཁོར་ལ་སློབ་གཉེར་མཛད། དགུང་ལོ་བཅུ་དྲུག་ལ་དུས་འཁོར་
གསུངས། ཉི་ཤུ་ལ་ཐར་བར་བྱོན་ནས་དཔྱལ་པའི་ཆོས་རྣམས་ཞུས། ཉི་ཤུ་རྩ་གཉིས་པ་ལ་
སྟག་སྡེ་སངས་རྒྱས་ཀྱི་དྲུང་དུ་བྱོན་ཏེ་ལོ་ལྔའི་བར་དུ་ཕར་ཚད་སྦྱངས། ཁྱད་པར་དུ་ཚད་མ་
ལ་མཁས་པས་དབུས་གཙང་དུ་གྲྭ་སྐོར་ཡང་མཛད། སུམ་ཅུ་པ་ལ་བླ་མ་ཆོས་རྒྱལ་འཕགས་
པ་དང་མཁན་པོ་མཆིམས་ཀྱི་དྲུང་དུ་རབ་ཏུ་བྱུང་ཞིང་བསྙེན་པར་རྫོགས་ནས་ཆོས་མང་དུ་
གསན། དབེན་དམར་གྱི་གདན་ས་བཟུང་ནས་བཤད་པ་ཡུན་རིང་མཛད། གཞན་ཡང་ཐར་
609



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
པ། ཁྲོ་ཕུ། བསམ་ཡས། སྟག་ལུང་སོགས་སུ་ཆོས་དཔག་ཏུ་མེད་པ་གསུངས། མཐར་དབེན་
དམར་གྱི་གདན་ས་བླ་མ་རྡོ་རྗེ་རྒྱལ་མཚན་པ་ལ་གཏད་དེ་དགུང་གྲངས་དྲུག་ཅུ་རྩ་ལྔ་པ།
རབ་བྱུང་ལྔ་པའི་ཤིང་ཡོས། ཕྱི་ལོ་༡༣༡༥ ལོར་གཤེགས་སོ། །
དེའི་སློབ་མའི་གཙོ་བོ་བླ་མ་རྡོ་རྗེ་རྒྱལ་མཚན་ནི། རབ་བྱུང་ལྔ་པའི་ཆུ་མོ་ལུག ཕྱི་
ལོ་ ༡༢༨༣ ལོར་སྐུ་འཁྲུངས། ཆུང་ངུའི་དུས་ནས་ཀྱང་བླ་མ་དུ་མ་ལས་མདོསྔགས་ཀྱི་
གསན་པ་རྒྱ་ཆེར་མཛད། མཁན་པོ་བཀའ་བཞི་པ་དང་། མཁན་པོ་ཞལ་སྔ་པ་ལས་བསྙེན་
པར་རྫོགས་ཏེ་འདུལ་མཛོད་སོགས་གསན། དབེན་དམར་གྱི་གདན་ས་བཟུང་ནས་དུས་
འཁོར་གྱི་བཤད་གྲྭ་བསྐྱངས། ཁྱད་པར་བླ་མ་ཤེས་རབ་སེངྒེ་ལས་དུས་འཁོར་གྱིས་གཙོས་
དབང་གི་བཀའ་ཐམས་ཅད་བུམ་པ་གང་བྱོའི་ཚུལ་དུ་གསན་བསམ་ཉམས་བཞེས་གནང་།
ཇོ་བོ་ལྷས་པ་སངས་རྒྱས་སྒོམ་པ་ལ་སྒང་ལོ་ཙཱ་ནས་བརྒྱུད་པའི་རྡོ་རྗེ་ཕྲེང་བ། གསང་འདུས།
ཇོ་བོ་ལུགས་ཀྱི་བདེ་མཆོག ལམ་འབྲས་ལ་སོགས་པའི་མན་ངག་དང་རྒྱུད་དཔག་ཏུ་མེད་པ་
ཞུས་ཤིང་འཆད་སྤེལ་མཛད། ཁྱད་པར་དུས་འཁོར་ཀྱི་བཤད་ཉན་ཡུན་རིང་པོ་མཛད་ཅིང་
སྙན་པའི་གྲགས་པས་ཕྱོགས་ཐམས་ཅད་དུ་ཁྱབ། མཐར་རབ་བྱུང་ལྔ་པའི་ཤིང་གླང་། ཕྱི་ལོ་
༡༣༢༥ ལོར་ཆོས་ཀྱི་དབྱིངས་སུ་བཞུད་དོ། །
དེ་ལ་ཐམས་ཅད་མཁྱེན་པ་བུ་སྟོན་རིན་ཆེན་གྲུབ་ཀྱིས་གསན་ཏེ། དེ་ཡང་བདག་
ཉིད་ཆེན་པོ་འདི་ནི་མདོ་རྒྱུད་བསྟན་བཅོས་རིག་པའི་གནས་ཆེ་ཕྲ་ཀུན་ལ་གཞན་འདྲིང་མི་
འཇོག་པའི་མཁྱེན་རབ་དང་ཐུགས་རྗེ་རྨད་དུ་བྱུང་བ། གངས་ཅན་གྱི་ལྗོངས་སུ་རྒྱལ་བའི་
བསྟན་པ་རིན་པོ་ཆེ་ལ་སྒོ་ཐམས་ཅད་ནས་བཀྲིན་ལྷག་པར་དུ་ཆེ་ཞིང་། ཕྱི་རབས་མཁས་པ་
610



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
ཀུན་གྱི་མིག་ལྟ་བུར་གྱུར་པའི་སྐྱེས་མཆོག་དེ་ནི། ཡབ་བླ་མ་བྲག་སྟོན་རྒྱལ་མཚན་དཔལ་
བཟང་པོ་དང་། ཡུམ་བསོད་ནམས་འབུམ་ཞེས་གྲགས་པའི་སྲས་སུ་རབ་བྱུང་ལྔ་པའི་ལྕགས་
ཕོ་སྟག ཕྱི་ལོ་༡༢༩༠ ལོར་ཤབ་སྨད་སྒོམ་གནས་ཞེས་བྱ་བའི་དགོན་པར་བཀྲིས་པའི་དགེ་
མཚན་དུ་མ་དང་བཅས་ཏེ་སྐུ་བལྟམས། བྱིས་པའི་དུས་ནས་ཀྱང་ཕལ་པའི་སྤྱོད་ཡུལ་ལས་
ཡོངས་སུ་འདས་ཤིང་། ཡི་གེ་འབྲི་ཀློག་སོགས་མ་བསླབ་པར་རང་བརྡོལ་དུ་མཁྱེན། དགུང་
གྲངས་བདུན་བཞེས་སྐབས་མཉམ་མེད་སེམས་དཔའ་ཆེན་པོ་ཁྲོ་ཕུ་བའི་དྲུང་དུ་ཐེག་པ་ཆེན་
པོའི་སེམས་བསྐྱེད་ཞུས་པའི་དུས་སུ་བདག་བས་གཞན་གཅེས་པའི་བྱང་ཆུབ་ཀྱི་སེམས་
ཐུགས་ལ་འཁྲུངས་ཤིང་སྐད་ཅིག་ཀྱང་དེ་ལས་ཡེངས་པ་མེད་པར་བྱང་ཆུབ་སེམས་ཀྱི་
བསྔགས་པ་འབའ་ཞིག་གསུངས། སྡུག་བསྔལ་གྱིས་མནར་བའི་སྐྱེ་འགྲོ་རྣམས་གཟིགས་ཚེ།
སྤྱན་ཆབ་འཆོར་ཞིང་དེ་དག་གི་དོན་མཛད་པ་ལ་སྐྱོ་དུབ་ཅུང་ཟད་ཀྱང་མི་མངའ། དེ་ལྟ་བུ་
བྱང་ཆུབ་ཀྱི་སེམས་སྐྱེས་པ་ཀུན་མཉམ་མེད་སེམས་དཔའ་ཆེན་པོ་ཁྲོ་ཕུ་བའི་བཀྲིན་ཡིན་
གསུངས། དགུང་གྲངས་བརྒྱད་བཞེས་སྐབས་སེམས་དཔའ་ཆེན་པོ་ཁྲོ་ཕུ་བ་དེ་ཉིད་ལས་ས་
ལུགས་ཀྱི་བདེ་མཆོག་དྲིལ་བུ་བའི་དཀྱིལ་འཁོར་དུ་དབང་བཞི་རྫོགས་པར་ཞུས་པའི་དུས་
ན། འདིའི་དབུ་ཐོག་ཏུ་སློབ་དཔོན་གྱིས་ཕྱག་བཞག་ནས་དར་ཅིག་མཉེལ་གསོས། འོ་འདི་
ལ་ངའི་ངལ་གསོས་བྱེད་པ་ལགས་སོ་གསུངས། དེའི་རྗེས་སུ་ཉིད་ཀྱི་མེས་པོ་བླ་ཆེན་ཚུལ་
ཁྲིམས་དཔལ་བཟང་པོ་ལས་གསང་སྙིང་དང་། དགོངས་འདུས། རྫོགས་ཆེན་སྔ་འགྱུར་ལྔ་
དང༌། ཕྱི་འགྱུར་བཅུ་གསུམ། སེམས་སྡེ་མ་བུ་བཅོ་བརྒྱད། ཀློང་སྡེའི་སྐོར་སོགས་གསང་
སྔགས་སྔ་འགྱུར་གྱི་རྒྱུད་དང་འགྲེལ་པ་གཏེར་མ་མཐའ་དག་གསན་ཏེ། དེ་དག་གི་དོན་རིམ་
པ་གཉིས་ཀྱི་རྣལ་འབྱོར་ལ་རྩེ་གཅིག་ཏུ་འབད་པས་དངོས་གྲུབ་རྣམ་པ་གཉིས་ལ་དབང་
611



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འབྱོར་ཏེ་སྔགས་འཆང་རྡོ་རྗེ་འཛིན་པ་ཆེན་པོར་གྱུར་མོད། འོན་ཀྱང་སངས་རྒྱས་ཀྱི་བསྟན་
པ་རབ་ཏུ་བྱུང་བས་འཛིན་དགོས་པ་དང་། རབ་ཏུ་བྱུང་ནས་ཀྱང་བཤད་ཉན་གྱིས་ལུང་གི་
ཆོས་འཛིན། སྒོམ་སྒྲུབ་ཀྱིས་རྟོགས་པའི་ཆོས་འཛིན་དགོས་པར་གཟིགས་ནས། དགུང་
གྲངས་བཅོ་བརྒྱད་བཞེས་སྐབས་མཁན་པོ་རིན་ཆེན་སེངྒེ་དཔལ་བཟང་པོ་དང༌། དགེ་བའི་
བཤེས་གཉེན་བསོད་ནམས་མགོན་ཞེས་གྲགས་པ་ལས་རབ་ཏུ་བྱུང་ཞིང་དགེ་ཚུལ་དུ་
བསྒྲུབས་ནས་མདོ་རྩ་སོགས་གསན་བསམ་གྱིས་ཚུལ་ཁྲིམས་མིག་འབྲས་བཞིན་དུ་གཅེས་
པར་བསྲུངས། དེ་ནས་ལོ་གཉིས་ཀྱི་རིང་ཉིན་མཚན་བར་མེད་དུ་དཀའ་སྤྱད་དང་ཐུགས་
བརྩོན་དྲག་པོས་ཕར་ཕྱིན་གྱི་གཞུང་མ་ལུས་པའི་ཚིག་ན་གཅིག་ཀྱང་ལུས་པ་མེད་པར་
གསན་བསམ་དཔྱིས་ཕྱིན་པར་མཛད། གཞན་ཡང་ཚད་མ་སྡེ་བདུན་མདོ་དང་བཅས་པའི་
གཞུང་མཐའ་དག་ལ་ཐུགས་སྦྱོང་མཛད་དེ། གངས་ཅན་གྱི་ལྗོངས་སུ་རྩོད་པའི་ཁྱུ་མཆོག་
གཅིག་པུ་བར་གྱུར། དགུང་གྲངས་ཉི་ཤུ་རྩ་གསུམ་བཞེས་པའི་ཚེ། མཁན་ཆེན་གྲགས་པ་
གཞོན་ནུ་དཔལ་བཟང་པོ་དང་། སློབ་དཔོན་ལས་བྱེད་པ་བསོད་ནམས་གྲགས་པ་སོགས་ཉི་
ཤུ་རྩ་གཉིས་ཀྱི་དབུས་སུ་བསྙེན་པར་རྫོགས་པ་མཛད་ནས་དགྲ་བཅོམ་པ་ཆེན་པོའི་རྣམ་
པར་གྱུར་ཏེ། དགེ་སློང་དགེ་ཚུལ་ཁྲི་ཕྲག་ལོངས་པའི་མཁན་སློབ་མཛད། དེའི་རྗེས་སུ་
མཁན་ཆེན་ཐར་པ་ལོ་ཙཱ་བ་ཉི་མ་རྒྱལ་མཚན་དཔལ་བཟང་པོ་ཞེས་རྒྱ་གར་ཤར་ནུབ་ཀུན་ན་
བོད་ཀྱི་བཙུན་གཅིག་པུར་གྲགས་པ། ཐུགས་དམ་ཟབ་མོའི་དོན་ལ་མངའ་བརྙེས་པ།
འཇིག་རྟེན་གྱི་མིག་ཏུ་གྱུར་པའི་ལོ་ཙཱ་བ་ཆེན་པོ་དེའི་དྲུང་དུ་ལོ་བཞི་ཙམ་བསྟེན་ཏེ། ཐོག་
མར་ལེགས་སྦྱར་གྱི་སྐད་སྒྲ་མདོ་ཙནྡྲ་པ་དང་། ཀ་ལཱ་པ་སོགས་སྒྲ་རིགས་ཀུན་ལ་མཁས་པར་
སྦྱངས་ཏེ་ལོ་ཙཱ་བ་ཆེན་པོར་གྱུར། ཁྱད་པར་བླ་མ་དེ་ཉིད་ལ་གསེར་གྱི་མཎྜལ་ཕུལ་ནས།
642



སྤྱི
རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
བདག་ལ་ཚེ་གཅིག་ལུས་གཅིག་ལ་འཚང་རྒྱ་བའི་སྦྱོར་བ་ཡན་ལག་དྲུག་གི་གདམས་པ་ཟབ་
མོ་ཐུགས་ལ་གདགས་འཚལ་ཞུས་པས། བླ་མའི་ཞལ་ནས། ཁྱེད་སྡེ་སྣོད་འཛིན་པ་ཆེན་པོ་
ཐུགས་རབ་ཕུལ་དུ་བྱུང་བ། ལས་འཕྲོ་དང་མོས་གུས་ཐུན་མོང་མ་ཡིན་པ་མངའ་བའི་སྣོད་
ལྡན་གསང་སྔགས་ཀྱི་སྡོང་པོ་ཆེན་པོ་ལགས་ན། ཆོས་འདིའི་བདག་པོ་ཆེན་པོ་ཁྱེད་རང་ཡིན་
པས་བགྱི་འཚལ་གསུངས་ནས། ཐོག་མར་དུས་འཁོར་གྱི་དབང་གོང་མ་མཛད། དབང་དོན་
ངོ་སྤྲད་པའི་དུས་སུ་ཏིང་ངེ་འཛིན་གྱི་སྒོ་དུ་མ་ཐུགས་ལ་འཁྲུངས། འདག་ཅར་ཆུ་བུག་སྒོ་ལ་
བཞུགས་ནས་སྒོམ་པའི་དུས་ན། སྣང་སྟོང་གཟུགས་སྐུ་ལ་མངའ་བརྙེས་ཏེ་ཕྱི་ནང་མེད།
སྟེང་འོག་མེད། མདུན་རྒྱབ་མེད། སྔ་ཕྱི་མེད། འདུས་མ་བྱས། རྒྱར་མ་ཆད། ཕྱོགས་སུ་མ་
ལྟུང་། སྣང་ལ་རང་བཞིན་མེད། གསལ་ལ་ངོས་གཟུང་མེད། བདེ་ལ་ཟག་པ་མེད། མདངས་
འོད་གསལ། གཤིས་སྐྱེ་མེད། རྩལ་སྣ་ཚོགས་སུ་ཤར་བ། མཚན་ཉིད་གཉིས་སུ་མེད་པ།
བེམ་མིན་རང་བྱུང་རིག་པ་ཡེ་ཤེས་ལྷུན་གྲུབ་ཀྱི་རྟེན་དང་བརྟེན་པ། ལྷ་དང་ལྷ་མོ། དཔའ་བོ་
དང་དཔའ་མོ་ཟག་མེད་བདེ་བ་ཆེན་པོའི་ངང་དུ་རོལ་པ་གཟིགས། ཕྱི་ནང་གི་ཆོས་ཐམས་
ཅད་སེམས་ཀྱི་སྣང་བ། རིག་པའི་རྩལ་སྣ་ཚོགས་སུ་ཤར་བ། སྣང་སྟོང་བསྡོ་བའི་དུས་ཉིད་
ནས་སྐྱེ་འགག་གནས་གསུམ་གྱིས་སྟོང་པའི་བློ་འདས་མི་རྟོག་འོད་གསལ་དུ་གདོད་ནས་ཟང་
ཐལ་དུ་དགོངས། ཐ་མལ་ཤེས་པའི་རང་འགྲོས་མ་བཅོས་གཉུག་མའི་ངོ་བོ་གང་ཤར་ཆོས་
སྐུའི་རོལ་པ་བདེ་སྟོང་རྟེན་འབྲེལ་གྱི་གནད་ཐུགས་སུ་ཆུད། རྩ་རླུང་ཐིག་ལེའི་གནས་ཚུལ་
མངོན་སུམ་དུ་གཟིགས། གཟུང་འཛིན་དབྱིངས་སུ་དག་ནས་ཡེ་ཤེས་ཆེན་པོའི་རྩལ་རྫོགས།
མཉམ་བཞག་འོད་གསལ་ཆེན་པོའི་ངང་ནས་རྗེས་ཐོབ་གང་ཤར་ཐམས་ཅད་སྣང་དུས་ཉིད་
ནས་རང་འོད་རང་གསལ་བློ་འདས་སྐྱེ་མེད་བདེ་བ་ཆེན་པོའི་ངོ་བོ་རང་བྱུང་རང་བཞེངས་སུ་
613



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཐུགས་ལ་ཤར་བ་སོགས་རྟོགས་པ་ནམ་མཁའ་དང་མཉམ་པར་གྱུར། བླ་མ་དེ་ལ་སངས་
རྒྱས་དངོས་ཀྱི་ཐུགས་ཤར་ལས། ཐ་མལ་པའི་འདུ་ཤེས་སྐད་ཅིག་ཀྱང་མ་སྐྱེས། སྤྱིར་བླ་མ་
ཐམས་ཅད་ཀྱི་དུས་མཆོད་དང་། ཁྱད་པར་བླ་མ་འདིའི་དུས་མཆོད་ཀྱི་སྐབས་སུ་དཔལ་དུས་
ཀྱི་འཁོར་ལོའི་སྒྲུབ་མཆོད་ཆེན་པོ་མཛད་དོ། །གཞན་ཡང་བླ་མ་དེའི་མདུན་ནས་དཔེ་མེད་
མཚོའི་སྦྱོར་དྲུག་སོགས་སྦྱོར་དྲུག་གི་སྐོར། རྒྱུད་ཕྱི་མ་སོགས་དུས་འཁོར་གྱི་སྐོར། རྡོ་རྗེ་སྙིང་
འགྲེལ་དང་། ནཱ་རོའི་འགྲེལ་ཆེན། ཕྱག་རྡོར་སྟོད་འགྲེལ་སོགས་རྒྱུད་དང་མན་ངག་དཔགོ་
ཏུ་མེད་པ་གསན་བསམ་གནང་། དེའི་རྗེས་སུ་བླ་མ་དམ་པ་དཔལ་ལྡན་སེང་གེའི་མདུན་ནས་
ཀྱེ་རྡོར་དང་། བདེ་མཆོག ཕག་མོ། མ་ཧཱ་མཱ་ཡ། སངས་རྒྱས་ཐོད་པ། གསང་འདུས།
འཇིགས་བྱེད། རྡོར་ཕྲེང་སོགས་རྒྱུད་སྡེ་མཐའ་ཡས་པ་དང་། ཁྱད་པར་དུས་ཀྱི་འཁོར་ལོའི་
དབང་བཀའ་རྭ་འབྲོའི་དགོངས་པ་གཅིག་ཏུ་དྲིལ་བ་ལ། ཁྱད་པར་ཕྱག་ལེན་རྭ་ལུགས་གཙོ་
བོར་མཛད་པ་ཞུས་པའི་ཚེ། བླ་མ་རྡོ་རྗེ་ཤུགས་དངོས་སུ་ཞལ་གཟིགས། དེ་ནས་སླར་ཡང་
དུས་ཀྱི་འཁོར་ལོའི་རྒྱུད་ལ་ཐུགས་སྦྱོང་དཔྱིས་ཕྱིན་པ་ཞིག་མཛད་པར་དགོངས་ཏེ། བླ་མ་
རྡོ་རྗེ་རྒྱལ་མཚན་དཔལ་བཟང་པོ་ཞེས་བྱ་བ། སྤྱིར་སྔགས་མཚན་ཉིད་གཉིས་ཀ་ལ་མཁས་
པ། ཁྱད་པར་དུས་ཀྱི་འཁོར་ལོའི་ཚིག་དོན་ལ་ཟླ་མེད་པའི་མཁས་པ་ཆེན་པོ་དེའི་དྲུང་དུ་
བྱོན་ཏེ། དུས་ཀྱི་འཁོར་ལོའི་བཤད་བཀའ་རྭ་འབྲོའི་དགོངས་པ་གཅིག་ཏུ་དྲིལ་བ་ལ་སོ་སོའི་
བཞེད་ཚུལ་དང་བཅས་པ། མན་ངག་ལག་ལེན་གྱི་གནད། དུས་འཁོར་ཆ་ལག་དང་བཅས་
པ་མ་ཚང་བ་མེད་པར་གསན། བླ་མའི་གསུང་གིས་ཀྱང་། འོ་ཆོས་བདག་པོ་ལ་འཕྲོད་དོ། །
ད་ཀུན་བློ་བདེའོ་གསུངས། ཆོས་རྗེ་ཉིད་ཀྱིས་ཀྱང་ཟླ་བ་དགུ་བར་མ་ཆད་པར་བསྟེན།
བཤད་པ་ཚར་གཉིས། མཛུབ་ཁྲིད་ཚར་གཉིས། དཀའ་བའི་འཕྲང་རྣམས་སུ་ཟིན་བྲིས།
614



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
དཔེ་ཆུང་། ས་རིས། དྲི་གཏུགས་སོགས་ཆེར་མཛད་པས་དཔལ་དུས་ཀྱི་འཁོར་ལོའི་རྒྱུད་
འགྲེལ་ལ་མཁས་པའི་རྩེ་མོར་སོན། དེ་ཡང་སྤྱིར་མདོ་སྔགས་རྒྱུད་སྡེ་རྒྱ་མཚོའི་བདག་པོ་
ཡིན་གྱི་སྟེང་དུ་དཔལ་དུས་ཀྱི་འཁོར་ལོ་ལ་ལྷག་པར་ཐུགས་རྩིས་ཆེ་ཞིང་། ཞལ་ནས་ཀྱང་།
དཔལ་དུས་ཀྱི་འཁོར་ལོ་ཞེས་བྱ་བ་གཞན་གྱི་རྒྱུད་འགྲེལ་བས་འདིའི་དཀྱིལ་ཆོག་ཀྱང་
དཀའ། རྒྱུད་གཞན་གྱི་དཀྱིལ་ཆོག་བས་འདིའི་སྲུང་འཁོར་ཡང་ཚན་ཆེ། འདི་འདྲ་བའི་ཆོས་
སློབ་པ་ལ་འོ་ཡངས་ཞོར་ཤམ་ལ་ཤེས་པ་མི་མཆི་གསུངས་ནས། ས་རིས་ལ་སོགས་པ་
རྣམས་དཔོན་སློབ་ཆོས་ཁྲིའི་ཁ་རུ་བསྒྲིགས་ནས་མཛད། འཁྲུལ་འཁོར་གྱི་གནད་ལ་སོགས་
པ་རྣམས་རྒྱུད་འགྲེལ་དང་བསྟུན་གྱིན་ཕྱག་ལེན་མཛད་ཀྱིན་སློབ། ལྷག་པར་དཀའ་བའི་
གནད་རྣམས་འདི་དང་འདི་ཞེས་ལན་གྲངས་དུ་མར་བསྐྱར་ནས་གསུངས། ཞལ་སྔ་ནས་
ཀྱང་། མ་བདེ་བ་འདུག་ན་བྲིས་ཤིག འདི་ལྟ་བུ་ཆོས་ཟབ་ལ་རྒྱ་ཆེ་བ། སངས་རྒྱས་རྣམས་
ཀྱིས་གསུངས། སྡུད་བྱེད་རྣམས་ཀྱིས་བསྡུས། པཎ་གྲུབ་རྣམས་ཀྱིས་བཀྲལ། ལོ་པཎ་
རྣམས་ཀྱིས་བསྒྱུར། མཁས་པ་རྣམས་ཀྱིས་གཏན་ལ་ཕབ། བཤད་པའི་སྲོལ་མ་ཆག དབང་
གི་ཆུ་བོ་མ་ནུབ། ལྷད་མ་ཞུགས། འདྲེས་མ་ཁྱེར། དམ་མ་ཉམས། བཀའ་བརྒྱུད་གྲུབ་ཐོབ་
རྣམས་ཀྱི་ཟམ་མ་ཆད། བྱིན་རླབས་ཀྱི་ན་བུན་མ་ཡལ། མདོ་རྒྱུད་འགྲེལ་ཟབ་རྣམས་ཀྱི་ལྡེ་
མིག སངས་རྒྱས་སྲས་བཅས་ཐམས་ཅད་ཀྱི་སྤྱི་ལམ་འདི་ལྟ་བུའི་ཆོས་བཤད་ཉན་བྱར་ཡོད་
པ་ཚོ་ཚོགས་བསགས་པ་ཡིན་པས་ད་ཆུད་མ་གཟན། རང་གཞན་གྱི་དོན་རྒྱ་ཆེན་པོ་མཛོད་
ཅེས་ནན་ཏན་ཆེན་པོའི་སྒོ་ནས་གདམས་པར་མཛད་དོ། །དེ་ནས་ལྕགས་ཕོ་སྤྲེའུ་ལོ་ཆོས་རྗེ་
ཉིད་དགུང་གྲངས་སུམ་ཅུ་རྩ་གཅིག་བཞེས་པའི་ཚེ། སྐུ་ཞང་ཆེན་པོ་གྲགས་པ་རྒྱལ་མཚན་
གྱིས་ཇི་ལྟར་གསོལ་བ་བཏབ་པ་ལྟར། ཁྲོ་ཕུ་ནས་གཙང་ཞྭ་ལུ་གསེར་ཁང་གི་གདན་སར་
615



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཕེབས་ཏེ་བསྟན་པའི་བདག་པོར་མངའ་གསོལ། དེར་ལོ་གྲངས་སུམ་ཅུ་རྩ་དྲུག་ཏུ་བཞུགས་
ཏེ་སྔགས་དང་མཚན་ཉིད་ཀྱི་བཤད་གྲྭ་ཆེན་པོ་བཙུགས་ཤིང་། འཆད་རྩོད་རྩོམ་པ་ལ་ཐུགས་
གཡེལ་མི་མངའ་བའི་ངང་ནས་རྒྱལ་བའི་བསྟན་པ་རིན་པོ་ཆེ་སྒོ་ཐམས་ཅད་ནས་གསལ་
བར་མཛད། ཞྭ་ལུ་རི་ཕུག་ཏུའང་གཙུག་ལག་ཁང་དགེ་འདུན་གྱི་སྡེ་དང་བཅས་པ་བཙུགས།
དེར་ཀུན་མཁྱེན་འཕགས་འོད་པ་གདན་དྲངས་ཏེ་ཀུན་སྤངས་པའི་སྦྱོར་དྲུག་གི་མན་ངག་
ཐམས་ཅད་དང་། ཁྱད་པར་གསང་འདུས་དང་། ཡོ་གའི་སྐོར་རྭ་འབྲོའི་ལུགས་ཀྱི་དུས་
འཁོར་གྱི་བཤད་བཀའ་དབང་བཀའ་མན་ངག་གི་བཀའ་ལ་སོགས་པའི་དུས་འཁོར་གྱི་སྐོར་
མ་ལུས་པ་གསན་བསམ་མཛད། དབྱར་དགུན་གྱི་དུས་ཆོས་ལ་ཕར་ཕྱིན། མངོན་པ་ཀུན་
བཏུས། ཚད་མ་རྣམ་ངེས། སྤྱོད་འཇུག་རྣམས་ལ་ཉིད་ཀྱིས་ཁྲི་ཀ་བཏབ་པ་དང་། འདུལ་བ་
མདོ་རྩ་ལ་བྱ་འདུལ་འཛིན་གྱི་ཊི་ཀ་བཏབ་པ་སོགས་གཙོ་བོར་གསུངས། སྟོན་དཔྱིད་དུས་
འཁོར་རྒྱུད་དང་། འགྲེལ་ཆེན་ལ་ཉིད་ཀྱིས་མཆན་བུ་བཏབ་པ། གསང་འདུས་འགྲེལ་པ་
སྒྲོན་གསལ་ལ་ཉིད་ཀྱི་ཊི་ཀ་བཏབ་པ། ཡོ་ག་རྡོ་རྗེ་འབྱུང་བ་དང་། དཔལ་སམྦུ་ཊ་བཅས་ལོ་
ཉིད་ཀྱི་ཊི་ཀ་བཏབ་པའི་སྟེང་ནས་གསུངས། སློབ་མའི་ཚོགས་ཀྱང་རྒྱ་གར། རྒྱ་ནག བལ་
པོ། ཧོར། བོད་དབུས་གཙང་། མངའ་རིས། མདོ་སྟོད་སྨད་ལ་སོགས་པའི་མི་རིགས་མི་
གཅིག་པའི་སྐྱེ་བོ་གྲངས་མེད་པ་སྨིན་ཅིང་གྲོལ་བར་མཛད་པ་ལས། གཙོ་བོར་འཇམ་པའི་
དབྱངས་ཀྱི་རྣམ་སྤྲུལ་ཆོས་རྗེ་ས་སྐྱ་པའི་གདུང་རྒྱུད་འཇམ་པའི་དབྱངས་དོན་ཡོད་རྒྱལ་
མཚན་དཔལ་བཟང་པོ་དང༌། འགྲོ་བའི་བླ་མ་བསོད་ནམས་རྒྱལ་མཚན་དཔལ་བཟང་པོ།
སློབ་དཔོན་ཆེན་པོ་བསོད་ནམས་བློ་གྲོས་རྒྱལ་མཚན་དཔལ་བཟང་པོ་སྐུ་མཆེད། བྱང་ཆུབ་
སེམས་དཔའ་བསོད་ནམས་གྲགས་དང་། བླ་མ་ཆོས་གྲགས་དཔལ་བཟང་པོ་གུ་ཤྲཱི། བྱང་
616



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
ཆུབ་རྒྱལ་མཚན་ཏཱ་ཡི་སི་ཏུ་ཆེན་པོ། རྒྱལ་སྲས་ཐོགས་མེད་བཟང་པོ། མཁན་པོ་གདན་ས་
པ་དང་། སློབ་དཔོན་དྷརྨ་ཤྲཱི་སོགས་མཁས་བཙུན་བཟང་གསུམ་འཛོམས་པའི་སློབ་ཚོགས་
བགྲང་གིས་མི་ལངས་ཤིང་། ཆོས་སྡེ་ཆེན་པོ་ལ་ཡང་དགེ་འདུན་ཚོགས་པ་སུམ་སྟོང་བརྒྱད་
བརྒྱ་ལྷག་དང་། རི་ཕུག་ཏུ་སྔགས་མཚན་ཉིད་ཀྱི་སྡེ་སྣོད་འཛིན་པ་ཤ་སྟག་དང་། འདག་སྦྱར་
ཆུ་བུག་སྒོ་ན་བཞུགས་པའི་དགེ་འདུན་ཚོགས་པ་ལྔ་བརྒྱ་ཙམ་འདུས་པ་ལ་མདོ་སྔགས་འཆད་
ཉན་སྒོམ་བསྒྲུབ་བར་མ་ཆད་པར་བསྐྱངས། གཞན་ཡང་ཞྭ་ལུ་གདན་ས་གོང་འོག་སོགས་
ཡུལ་དུས་སྔ་ཕྱི་ཅི་རིགས་སུ་མདོ་སྔགས་ཀྱི་གཞུང་སྔར་མ་འགྱུར་པ་བསྒྱུར་པ་དང་། བསྒྱུར་
ཟིན་ཞུ་ཆེན་མཛད་པ་སོགས་ཀྱིས་གཏན་ལ་ཕབ། ཐུན་མོང་རིག་པའི་གནས་ཆེ་ཕྲ་དང་།
ཐུན་མིན་སྡེ་སྣོད་གསུམ་དང་། རྒྱུད་སྡེ་བཞི་ལ་རང་རྩོམ་དང་། གཞན་འགྲེལ་མཛད་པའི་
པོད་སུམ་ཅུར་ཉེ་བ་བཞུགས་པ་ལས། དུས་ཀྱི་འཁོར་ལོའི་ཆོས་སྐོར་ལྟ་བུ་ལ་མཚོན་ན།
ཆོས་འབྱུང་། རྩིས། སྒྲ་སྒྲུབ། མདོར་བསྡུས་དང་པོའི་ཊི་ཀ། ངེས་དོན་སྙེ་མ། ལྷན་སྐྱེས་ཀྱི་
སྒྲུབ་ཐབས། ཐུགས་དཀྱིལ་གྱི་སྒྲུབ་ཐབས། ཡོངས་རྫོགས་ཀྱི་སྒྲུབ་ཐབས། ཡོངས་རྫོགས་
ཀྱི་བསྟོད་པ། དུས་ཐ་མའི་ཆོ་ག དཀྱིལ་ཆོག རབ་གནས། ལས་བཞིའི་སྦྱིན་བསྲེག ཞི་བའི་
སྦྱིན་བསྲེག དཀྱིལ་ཆོག་གི་བཤད་པ། དབང་མདོར་བསྟན་གྱི་ཊཱི་ཀ། ཁྲིད་ཀྱི་སྔོན་འགྲོ།
ཐོག་དགེ བར་དགེ མཐར་དགེ ངོ་སྤྲོད། བསྡུས་དོན། འགལ་སྤོང་། ཐིག་རྩ། ལག་ལེན།
མཆོད་ཕྲེང་། དུས་འཁོར་གྱི་སྔགས་རྐང་པ་བཅུ་དྲུག་པ་དང་། རྐང་པ་བདུན་བཅུ་རྩ་གཉིས་
པ་རྣམས་དང་སྦྱར་བའི་གར། རྩ་བའི་རྐང་སྟབས་བདུན། དུས་འཁོར་ལྷ་མོ་བཅུ་གཉིས་ཀྱི་
གར། གཏོར་སྔགས་ཚིགས་བཅད་དུ་བསྒྱུར་བ། དབང་གོང་མ་དང་། རྣལ་འབྱོར་མ་སོ་དྲུག་
གི་མཆོད་ཆོག རྭ་འབྲོ་བརྒྱུད་པའི་གསོལ་འདེབས། དུས་འཁོར་ཁོར་ཡུག་གི་ལྷ་འགོད་ཚུལ་
617



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སོགས་དཔག་ཏུ་མེད་པ་ཞིག་མཛད་དོ། །ཕྱིས་སུ་ཆོས་རྗེ་ཉིད་དགུང་གྲངས་དྲུག་ཅུ་རྩ་བདུན་
བཞེས་པའི་ཚེ། མཁན་པོ་སྒྲ་ཚད་པ་ལ་གདན་ས་གཏད་ནས་ཞྭ་ལུ་རི་ཕུག་ཏུ་བྱོན་ཏེ། ནང་དུ་
རྣམ་པར་མི་རྟོག་པའི་ཏིང་ངེ་འཛིན་ལས་གཡོ་བ་མེད་ཀྱང་། ཕྱི་རུ་བསྟན་པ་བཟུང་བའི་ཕྱིར་
སྔགས་དང་སྡེ་སྣོད་འཛིན་པའི་སྐྱེས་མཆོག་མཐའ་ཡས་པ་ལ་འཆད་ཉན་རྒྱུན་ཆད་མེད་པར་
གནང་ཞིང་། ལྷག་པར་ས་སྐྱ་པཎྜི་ཏ་གཉིས་པ་ཆོས་ཀྱི་རྒྱལ་མཚན་པ་དང་། འཇམ་པའི་
དབྱངས་ཤཱཀྱ་རྒྱལ་མཚན་དཔལ་བཟང་པོ་སོགས་མཁས་གྲུབ་དཔག་ཏུ་མེད་པ་ལ་དུས་ཀྱི་
འཁོར་ལོའི་དབང་བཀའ་ཡོངས་རྫོགས། རྒྱུད་འགྲེལ་ཆེན་པོའི་བཤད་བཀའ། སྦྱོར་བ་ཡན་
ལག་དྲུག་གི་ཁྲིད་དང་། གཞན་ཡང་གསང་འདུས་རིམ་ལྔ་དང་། གཤིན་རྗེ་གཤེད་སོགས་
རྒྱུད་སྡེ་རྒྱ་མཚོའི་དབང་བཤད་མན་ངག་དང་བཅས་པའི་བཀའ་རྣམས་ཐང་མར་བརྡལ་བར་
མཛད་པ་སོགས། མདོར་ན་ཆོས་རྗེ་ཐམས་ཅད་མཁྱེན་པ་འདིའི་རྣམ་པར་ཐར་པ་ནི་བསམ་
གྱིས་མི་ཁྱབ་སྟེ། སྔགས་དང་མཚན་ཉིད་ཀྱི་པོ་ཏི་རེ་རེ་ལ་ཡང་སྐུ་ཚེ་ཧྲིལ་པོར་འདི་ཁོ་ན་ལ་
གསན་སྦྱོང་མཛད་འདུག་སྙམ་པ་དང་། སློབ་མ་རབ་བྱུང་དགེ་ཚུལ་སློང་ལ་བསམ་ན་སྐུ་ཚེ་
རང་མཁན་སློབ་མཛད་ནས་བསླབ་སྡོམ་ཕོག་པ་འདྲ་བ། ཡི་དམ་ལྷའི་ཞལ་གཟིགས་དང༌།
མངོན་པར་ཤེས་པ་དང་། ཏིང་ངེ་འཛིན་སོགས་ནང་གི་ཉམས་རྟོགས་ཀྱི་ཡོན་ཏན་ལ་དཔག་
ན་སྐུ་ཚེ་དེ་ཉིད་བསྐྱེད་བཟླས་རིམ་གཉིས་ཀྱི་རྣལ་འབྱོར་འབའ་ཞིག་ལ་གཞོལ་འདུག་སྙམ་
པ་དང་། སློབ་མ་སྟོན་ཆེན་ཐོན་པ་ལ་བརྟགས་ན་སྐུ་ཚེར་བཤད་ཉན་ཁོ་ན་མཛད་པ་འདྲ་བ།
སྐུ་གསུང་ཐུགས་རྟེན་བཞེངས་པ་རྣམས་མཇལ་ཚེ་དེ་རང་མཛད་པ་བསྐྱངས་པ་འདྲ་བ།
བཀའ་བསྟན་གཞུང་ལུགས་དཔག་ཏུ་མེད་པ་བསྒྱུར་བ་དང་ཞུས་ཆེན་མཛད་པ་དང༌། འགྲེལ་
བཤད་བཀྲལ་བ་སོགས་ལ་དཔྱད་ན་སྐུ་ཚེ་དེ་ཉིད་འབྲི་རྩོམ་འབའ་ཞིག་ལ་གཞོལ་བར་སྣང་
618



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
བ་སོགས་རྒྱལ་བའི་བསྟན་པ་ལ་སྟོན་པ་གཉིས་པ་ལྟ་བུ་ཕྲིན་ལས་ཀྱི་སྒོ་མཐའ་ཡས་པ་ཞིག་
བསྐྱངས་ཏེ། མཐར་གདན་ས་ཆེན་པོ་ཞྭ་ལུ་རི་ཕུག་ཏུ་དགུང་གྲངས་བདུན་ཅུ་རྩ་ལྔ། ཕྱི་ལོ་
༡༣༦༤ རབ་བྱུང་དྲུག་པའི་ཤིང་ཕོ་འབྲུག་གི་ལོ་ཟླ་བ་དྲུག་པའི་ཚེས་ཉི་ཤུ་གཅིག་ཉིན་
དགའ་ལྡན་ག་ལ་བ་དེར་གཤེགས་སོ། །
དེ་ཡང་ཆོས་རྗེ་དེ་ཉིད་ལ་མདོ་རྒྱུད་གཞུང་ལུགས་མཐའ་དག་ལ་མཁས་ཤིང་གྲུབ་
པ་བརྙེས་པའི་སློབ་མ་ནམ་མཁའི་སྐར་ཚོགས་ལྟར་བྱོན་པ་ལས། དཔལ་དུས་ཀྱི་འཁོར་
ལོའི་རྒྱུད་ལ་ལྷག་པར་དུ་མཁས་ཤིང་བཀའ་བབས་ཀྱི་བུ་ཆེན་ནི། གོང་གསུམ་བདེ་ཆེན་པ་
རིགས་ལྡན་ཆེན་པོ་འཇམ་དབྱངས་ཆོས་ཀྱི་དཔལ་བ་སྟེ། རྗེ་དེ་ཉིད་འཁྲུངས་ཡུལ་ཉང་སྟོད་
སྐྱལ་ཆད་དཀར་ཞེས་བྱ་བར། ཡབ་ཇོ་བཙུན་ཆོས་བཟང་དང་། ཡུམ་མ་གཅིག་དགེ་བསྙེན་
མ་བརྩོན་འགྲུས་དཔལ་བྱ་བ་གཉིས་ཀྱི་སྲས་སུ་རབ་བྱུང་དྲུག་པའི་མེ་འབྲུག ཕྱི་ལོ་༡༣༡༦
ལོར་འཁྲུངས། ཆུང་ངུའི་དུས་ནས་དགྱེས་རྡོར་བསླབ་མ་དགོས་པར་རང་བརྡོལ་དུ་མཁྱེན།
འདུལ་བ་ལུང་བཀླགས་པ་ཙམ་གྱིས་གླེང་འབུམ་ཕལ་ཆེར་ཐུགས་སུ་ཆུད། དགུང་ལོ་བཅུ་
ལ་མཁན་པོ་གཞོན་ནུ་བརྩོན་འགྲུས་དང་། སློབ་དཔོན་བྱང་ཆུབ་བཟང་པོ་གཉིས་ལས་རབ་
ཏུ་བྱུང་སྟེ་འདུལ་བའི་སྡེ་སྣོད་མཐའ་དག་བསླབས། དེ་ནས་རིམ་བཞིན་དཔལ་ཞྭ་ལུའི་ཆོས་
གྲྭ་ཆེན་པོ་དང་ས་སྐྱ་སོགས་སུ་བྱོན་ཏེ་ཚད་མ་རྣམ་འགྲེལ་རྩ་འགྲེལ་སོགས་གཞུང་ལུགས་དུ་
མར་གསན་བསམ་དང་འཆད་ཉན་མཛད། སྐབས་ཤིག་བླ་མ་ཆོས་མགོན་དཔལ་ལ་སྦྱོར་
དྲུག་ཞུས་ནས་བསྒོམས་པས་རྟགས་རྒྱུད་ནས་བཤད་པ་བཞིན་རྫོགས་པར་ཤར། དུས་
འཁོར་དང་སྤྱན་རས་གཟིགས་སོགས་ཀྱིས་ཞལ་བསྟན། དེ་ནས་དུས་འཁོར་བསླབ་པར་
བཞེད་ནས་གདན་ས་ཆེན་པོ་རི་ཕུག་ཆོས་ཀྱི་ཕོ་བྲང་དུ་ཕེབས་ཏེ། ཐམས་ཅད་མཁྱེན་པ་བུ་
619



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སྟོན་རིན་པོ་ཆེའི་ཞལ་སྔ་ནས་དུས་ཀྱི་འཁོར་ལོའི་རྒྱུད་ཀྱི་བཤད་པ་ཚར་བཅུ་བདུན་གསན་
པར་མཛད། དུས་འཁོར་གྱི་རྒྱུད་བཤད་སང་འཛུགས་པའི་ནུབ་མོ་ནམ་ཡིན་གྱི་མནལ་ལམ་
དུ་ཀ་པཱ་ལ་ནང་མཆོད་ཀྱིས་གང་བ་རེ་གསོལ་བ་ངེས་ཅན་དུ་ཡོང་བ་སོགས་ངོ་ཚར་གྱི་མཚན་
ལྟས་དུ་མ་བྱུང་། གཞན་ཡང་དཔལ་དུས་ཀྱི་འཁོར་ལོའི་དབང་དང་མན་ངག་གི་བཀའ་ཆ་
ལག་དང་བཅས་པ་བུམ་པ་གང་བྱོའི་ཚུལ་དུ་གསན་ནས་དུས་ཀྱི་འཁོར་ལོའི་ཕྱི་ནང་གཞན་
གསུམ་ལ་ཟླ་མེད་པའི་མཁས་པ་ཆེན་པོར་གྱུར། དེ་ནས་དབེན་པའི་གནས་ཁྱད་པར་ཅན་
དཔལ་འོག་མིན་བདེ་ཆེན་དུ་བཞུགས་ནས་དུས་ཀྱི་འཁོར་ལོའི་རྒྱུད་འགྲེལ་གྱི་བཤད་པ།
མཛུབ་ཁྲིད། ས་རིས་ལེ་ལག་དང་བཅས་པ། དབང་དང་མན་ངག་གི་བཀའ་སོགས་ཆོས་
འཁོར་རྒྱ་ཆེན་པོ་བསྐོར། རྒྱུད་འགྲེལ་གྱི་བཤད་པ་མ་གནང་བའི་སྔོན་རོལ་དུ་མནལ་ལམ་
ལ་ཤམྦྷ་ལའི་རིགས་ལྡན་གྱི་རྒྱལ་པོ་ཕེབས་ནས་ཕྱག་སྦྲེལ། འགྲོ་དོན་རྒྱ་ཆེན་པོ་ཡོང་བ་
ཡོད་པས་བཤད་ཉན་ལ་བརྩོན་པར་མཛོད་གསུངས་པ་དང་། ལྷོ་ཕྱོགས་དཔལ་ལྡན་འབྲས་
སྤུངས་ཀྱི་མཆོད་རྟེན་ལ་འཛེགས་ནས་ཐིག་ཚད་བླངས་པ་དང༌། སུམ་ཅུ་རྩ་གསུམ་དུ་ཕེབས་
ནས་ལྷའི་རྔ་བོ་ཆེ་བརྡུངས་པ་སོགས་རྨིས་སོ། །དགུང་གྲངས་དོན་བཞིར་ཕེབས་སྐབས་
དཔལ་ཞྭ་ལུ་དགེ་འདུན་པ་འགའ་ཞིག་ལ་རྒྱུད་ཀྱི་བཤད་པ་ཚུགས་པའི་དུས་ཤིག་ན་ཞབས་ལ་
བསྙུན་གཞི་དྲག་པོ་ཞིག་བྱུང་བ་ན། སློབ་མ་རྣམས་ཀྱིས་ཆོས་མཚམས་མཛད་ན་ཞུས་པས་
ཆོས་མ་ཆག་པར་བྱེད་དགོས་གསུངས་ཏེ། ཁྱོགས་ལ་བཏེགས་ནས་ཀྱང་ཆོས་གསུངས།
དེའི་ཚེ་ཐོ་རངས་མནལ་ལམ་དུ་ཆོས་རྗེ་ཐམས་ཅད་མཁྱེན་པ་བུ་སྟོན་རིན་པོ་ཆེ་ཕེབས་ནས་
ནད་འདིས་མི་སྐྱོན། དེར་མ་ཟད་ལོ་འགའ་ཟུང་གི་བར་དུ་ཆོས་འཕེལ་བ་ཡོང་ཞིང་
། ཁྱེད་
རང་དུས་ཀྱི་འཁོར་ལོ་དངོས་ཡིན་པར་འདུག་ཅེས་དབུགས་དབྱུང་མཛད། སྐབས་ཤིག་
620



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
སངས་རྒྱས་འོད་དཔག་མེད་ཀྱི་སྐུ་ཆེན་པོ་ཞིག་ནམ་མཁའ་ནས་བྱོན་ཏེ། རིགས་ཀྱི་བུ་ཁྱེད་
འཇིག་རྟེན་གྱི་ཁམས་འདི་ལ་སྐྱོ་ན་བལ་པོ་ཕྱོགས་སུ་སྐྱེ། དེ་ནས་སངས་རྒྱས་སྣང་བ་མཐའ་
ཡས་ཀྱི་དྲུང་དུ་མངོན་པར་རྫོགས་པར་འཚང་རྒྱ་བར་འགྱུར་རོ་གསུངས་སོ། །དེ་ནས་སྐུ་
དངོས་ཀྱི་གདུལ་བྱ་རྫོགས་ནས། དགུང་གྲངས་གྱ་གཅིག་རབ་བྱུང་བདུན་པའི་མེ་མོ་གླང་།
༡༣༩༧ ལོར་དབེན་གནས་དམ་པ་འོག་མིན་བདེ་ཆེན་དུ་ངོ་མཚར་གྱི་ལྟས་དང་བཅས་ཏེ་སྐུ་
གཤེགས་སོ། །བརྒྱུད་འཛིན་གྱི་གཙོ་བོ་ཞྭ་ལུ་མཁན་ཆེན་འཇམ་དབྱངས་གྲགས་པ། ཀུན་
མཁྱེན་བསོད་ནམས་འཕེལ། ལོ་ཆེན་སྐྱབས་མཆོག་དཔལ་བཟང་། ཤངས་པ་ཀུན་མཁྱེན་
ཤེས་རབ་དཔལ་བཟང་པོ། རྗེ་ཉིད་ཀྱི་གདན་ས་པ་ཉང་སྟོད་པ་ཀུན་བཟང་རིན་ཆེན་སོགས་
དཔག་ཏུ་མེད་ལ། ཁྱད་པར་དུ་ཡང་རྗེ་འདིའི་ཞལ་སྔ་ནས་འཇམ་མགོན་རྒྱལ་བ་གཉིས་པ་
རྗེ་བདག་ཉིད་ཆེན་པོ་བློ་བཟང་གྲགས་པའི་དཔལ་གྱིས་དུས་ཀྱི་འཁོར་ལོའི་རྒྱུད་འགྲེལ་
སོགས་ཆོས་བཀའ་དཔག་ཏུ་མེད་པ་གསན་ནས་ཕྲིན་ལས་ནམ་མཁའ་དང་མཉམ་པར་གྱུར་
པའོ། ། །
དེ་ཡང་རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་དེ་ཉིད་མདོ་རྒྱུད་དུ་མ་ནས་ལུང་
གིས་གསལ་བར་བསྔགས་པ་ལྟར། གདོད་ནས་མངོན་པར་རྫོགས་པ་སངས་རྒྱས་སུ་ཟིན་
ཀྱང་། བྱང་ཕྱོགས་གངས་རིའི་ཁྲོད་འདིར་རྒྱལ་བའི་བསྟན་པ་རིན་པོ་ཆེ་ཡོངས་སུ་རྫོགས་པ་
འཛིན་ཅིང་སྤེལ་བ་ལ་རྒྱལ་བ་རང་ཉིད་ཀྱི་ཞལ་སྐྱིན་དུ་བྱོན་པ་འདི་ཉིད། མདོ་ཁམས་སྨད་
ཀྱི་སའི་ཆར་ཤར་ཙོང་ཁ་ཞེས་གྲགས་པའི་ཡུལ་དུ་ཡབ་ཀླུ་འབུམ་དགེ་དང༌། ཡུམ་ཤིང་
བཟའ་ཨ་ཆོས་བྱ་བ་གཉིས་ཀྱི་སྲས་སུ་རབ་བྱུང་དྲུག་པའི་མེ་མོ་བྱ། ༡༣༥༧ ལོར་ངོ་མཚར་
བའི་ལྟས་དཔག་པར་དཀའ་བ་དང་བཅས་ཏེ་སྐུ་བལྟམས། ཡུམ་གྱི་མངལ་ནས་འཁྲུངས་མ་
621



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཐག་ལྟེ་བ་བཅད་པའི་མཚལ་ཁྲག་ས་ལ་ལྷུང་བ་ལས་ཙནྡན་དཀར་པོའི་སྡོང་པོ་ཞིག་གསར་
དུ་སྐྱེས་པ་དེ་ལ་ཡལ་ག་མང་དུ་གྱེས་ཤིང་ལོ་མ་འབུམ་ཡོད་པ། ལོ་མ་རེ་རེ་ལ་དེ་བཞིན་
གཤེགས་པ་སེངྒེའི་ང་རོའི་སྐུ་རེ་རེ་ཡོད་པ་ཞིག་བྱུང་བས་སྐུ་འབུམ་ཞེས་གྲགས། ཕྱིས་སུ་
རྒྱལ་བ་བསོད་ནམས་རྒྱ་མཚོ་དེར་བྱོན་ཏེ་ཤིང་དེའི་ཕྱི་དངུལ་གྱིས་བསྣུམས་ཏེ་བྱང་ཆུབ་
མཆོད་རྟེན་གྱི་རྣམ་པར་མཛད། གནས་དེར་རྗེ་བླ་མའི་མདོ་སྔགས་བཤད་སྒྲུབ་བྱེད་པའི་
དགེ་འདུན་གྱི་སྡེ་ཞིག་འཛུགས་དགོས་པའི་ཞལ་བཀོད་ལྟར་གྲུབ་ནས་སྐུ་འབུམ་བྱམས་པ་
གླིང་ཞེས་བཏགས། མཆོད་སྡོང་དེའི་ཕྱི་རོལ་དུ་ཙནྡན་གྱི་སྡོང་པོ་གསར་པ་ཞིག་ཐོན་པ་དེ་ལ་
ཡང་ཡལ་ག་དང་ལོ་མ་རྣམས་ལ་ཨ་ར་པ་ཙ་ན་དང༌། དྷཱི༔དང་ཧཱུྃ་ལ་སོགས་པའི་ཡི་གེའི་
གཟུགས་རང་བྱོན་དུ་བྱུང་ངོ༌། །དེ་ལྟ་བུ་རྒྱལ་སྲས་གཞོན་ནུ་དེ་ཉིད་འཁྲུངས་ནས་བྱིས་པའི་
གནས་སྐབས་སུའང་ཕལ་གྱི་རྒུད་པ་མཐའ་དག་ལས་འདས་ཤིང༌། རྒྱལ་སྲས་བྱང་ཆུབ་
སེམས་དཔའི་ངང་ཚུལ་མ་ལུས་པ་ངོམས་བཞིན་པའི་སྒོ་ནས་དགུང་གྲངས་གསུམ་ལ་བབས་
པའི་ཚེ། ཆོས་རྗེ་ཀརྨ་པ་བཞི་པ་རོལ་པའི་རྡོ་རྗེའི་སྤྱན་སྔ་ནས་དགེ་བསྙེན་གྱི་སྡོམ་པ་ཡོངས་
སུ་རྫོགས་པར་མནོས་ཏེ། མཚན་ཀུན་དགའ་སྙིང་པོ་ཞེས་གསོལ། དེ་ནས་དགུང་ལོ་བདུན་
པ་ལ་ཉེ་བར་བབས་པ་ན། ཆོས་རྗེ་དོན་གྲུབ་རིན་ཆེན་གྱིས་རྗེ་འདི་པ་ལ་དཔལ་རྡོ་རྗེ་
འཇིགས་བྱེད་དང་། འཁོར་ལོ་བདེ་མཆོག ཀྱི་རྡོ་རྗེ། ཕྱག་ན་རྡོ་རྗེ་ལ་སོགས་པའི་དཀྱིལ་
འཁོར་དུ་བཅུག་ཅིང་དབང་བསྐུར། གསང་མཚན་དོན་ཡོད་རྡོ་རྗེ་ཞེས་བཏགས། དེའི་རྗེས་
སུ་ཆོས་རྗེ་དོན་གྲུབ་རིན་ཆེན་གྱིས་མཁན་པོ་དང་། གཞོན་ནུ་བྱང་ཆུབ་ཅེས་བྱ་བས་སློབ་
དཔོན་མཛད་དེ་ཚིགས་སྔ་མ་དགེ་ཚུལ་གྱི་སྡོམ་པ་ཡང་དག་པར་མནོས་ཤིང༌། མཚན་བློ་
བཟང་གྲགས་པའི་དཔལ་ཞེས་བྱ་བར་གསོལ་ཏོ། །དགུང་ལོ་བཅུ་དྲུག་ཏུ་ཕེབས་པའི་ཚེ།
622



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
ཆོས་རྗེ་དོན་གྲུབ་རིན་ཆེན་གྱིས། རྗེ་འདི་པར་དབུས་གཙང་གི་ལྗོངས་སུ་འབྱོན་ཏེ་ཐོས་
བསམ་སྒོམ་གསུམ་འདི་དང་འདི་བྱ་དགོས་སོ་ཞེས་ཞལ་གདམས་རྒྱས་པ་དང་བཅས་ཏེ་
འབྱོན་པར་བསྐུལ་བ་ལྟར། བདག་ཉིད་ཀྱིས་ཀྱང་སྤྲོ་བ་ཤུགས་དྲག་པོས་སྔོན་གྱི་ཆོས་རྒྱལ་
ལོ་པཎ་རྣམས་ཀྱི་བཀའ་དྲིན་ལས་རྒྱལ་བསྟན་ཡོངས་སུ་རྫོགས་པ་གང་དུ་དར་བའི་གནས་
བོད་དབུས་གཙང་དུ་འབྱོན་པར་བཞེད་དེ་ཕེབས་པ་ན། ཐོག་མར་འབྲི་གུང་དཔལ་གྱི་
ནགས་ཁྲོད་དུ་སྤྱན་སྔ་རིན་པོ་ཆེ་ཆོས་ཀྱི་རྒྱལ་པོ་དང་མཇལ་ཏེ་ཐེག་ཆེན་སེམས་བསྐྱེད་ཀྱི་ཆོ་
ག་དང་། ཕྱག་ཆེན་ལྔ་ལྡན་ལ་སོགས་པ་ཟབ་ཁྲིད་མང་དུ་གསན། དེའི་རྗེས་སུ་ཆོས་གྲྭ་ཆེན་
པོ་བདེ་བ་ཅན་དང་། གཙང་གི་ཕྱོགས་སུ་ཞྭ་ལུ་ཆོས་སྡེ་ཆེན་པོ་དང་། གདན་ས་ཆེན་པོ་
དཔལ་ལྡན་ས་སྐྱ་རྣམས་སུ་རིམ་པར་བྱོན་ཏེ་སྐྱེས་མཆོག་མཁས་གྲུབ་དུ་མ་ལས་བྱམས་ཆོས་
སོགས་མདོ་སྔགས་ཀྱི་གཞུང་དཔག་ཏུ་མེད་པ་གསན་བསམ་དང་གྲྭ་སྐོར་མཛད་ནས། ཇོ་མོ་
ནང་དུ་ཆོས་རྗེ་ཕྱོགས་ལས་རྣམ་རྒྱལ་པའི་དྲུང་དུ་དཔལ་དུས་ཀྱི་འཁོར་ལོའི་དབང་དང་།
སྦྱོར་བ་ཡན་ལག་དྲུག་གི་ཁྲིད་སོགས་གསན། དེ་ནས་རྗེ་བཙུན་རེད་མདའ་བའི་མདུན་ནས་
མངོན་པ་དང་། དབུ་མ་གསན་ཅིང་། དེ་ཡང་རྗེ་བདག་ཉིད་ཆེན་པོས་རྒྱལ་བའི་གསུང་རབ་
ཀྱི་དྲང་ངེས་རྣམ་པར་འབྱེད་པའི་ཤིང་རྟ་ཆེན་པོ་དག་གི་ལམ་སྲོལ་དབུ་ཚད་ཀྱི་རིགས་པའི་
སྒོ་དང་པོ་རྗེ་བཙུན་འདི་ཉིད་ལས་རྙེད་པས། རྗེ་རེད་མདའ་པ་འདི་འགྲན་ཟླ་མེད་པའི་བླ་
མའི་གཙོ་བོར་མཛད་པ་ཡིན་ནོ། །དེ་རྗེས་སྐྱོར་མོ་ལུང་དུ་དཀའ་བཞི་བ་བློ་གསལ་བའི་
མདུན་ནས་འདུལ་བ་མདོ་རྩ་བ་ཆ་ལག་དང་བཅས་པ་རྫོགས་པར་གསན། དགུང་གྲངས་
ཉེར་བཞིར་བཞེས་སྐབས་ཡར་ཀླུངས་རྣམ་རྒྱལ་དུ། མ་བྱོན་སངས་རྒྱས་གསུམ་པ་ཁ་ཆེའི་
པཎྜི་ཏ་བསོད་སྙོམས་པ་ཆེན་པོ་ཤཱཀྱ་ཤྲཱི་བྷ་དྲའི་མཁན་བརྒྱུད་ཚོགས་སྡེ་ཆེན་པོའི་མཁན་པོ་
623



རྡོ་
སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དཀའ་བཞི་བ་ཚུལ་ཁྲིམས་རིན་ཆེན་གྱིས་མཁན་པོ་མཛད། ཚོགས་པ་བྱེ་རྫིང་པའི་མཁན་པོ་
ཤེས་རབ་མགོན་པོ་དང་ལས་སློབ་སོགས་དགེ་སློང་ཁ་སྐོང་གྲངས་ཚང་བ་དང་བཅས་པའི་
དབུས་སུ་བསྙེན་པར་རྫོགས་པའི་སྡོམ་པ་ཡང་དག་པར་བཞེས་ཏེ་ལྷ་དང་བཅས་པའི་འགྲོ་
བ་ཐམས་ཅད་ཀྱི་བསོད་ནམས་ཀྱི་ཞིང་གཅིག་པུར་གྱུར་ཏོ། །དེ་ནས་གདན་ས་མཐིལ་དུ་
བྱོན་ཏེ་སྤྱན་སྔ་རིན་པོ་ཆེ་གྲགས་པ་བྱང་ཆུབ་པའི་མདུན་ནས་ནཱ་རོ་པའི་ཆོས་དྲུག་དང་། རྗེ་
ལྷོ་བྲག་པ་ནས་རྗེ་བཙུན་མི་ལ་རས་པ་ལ་བརྒྱུད་པའི་གདམས་སྐོར་དང་། མར་པ་ནས་རྔོག་
ཆོས་སྐུ་རྡོ་རྗེ་ལ་བརྒྱུད་པའི་ཆོས་སྐོར། གཞན་ཡང་འགྲོ་མགོན་ཕག་མོ་གྲུ་པ་དང་། ཆོས་རྗེ་
འཇིག་རྟེན་གསུམ་མགོན་གྱི་བཀའ་འབུམ་སོགས་གསན། དེ་རྗེས་སྐྱིད་ཤོད་ལ་ཕེབས་ཏེ།
ཚལ་དུ་བཞུགས་ནས་བོད་དུ་བཀའ་བསྟན་བཅོས་འགྱུར་རོ་ཅོག་ལ་གཟིགས་རྟོག་ཞིབ་པར་
མཛད་ཅིང་གསུང་རབ་མཐའ་དག་གི་དོན་ལ་རྣམ་པར་དཔྱོད་པའི་སྒོ་དུ་མ་ཞིག་ཐུགས་ལ་
འཁྲུངས། མངོན་རྟོགས་རྒྱན་གྱི་འགྲེལ་བ་ཆེན་མོའང་རྩོམ་པར་མཛད། ཚལ་པ་བླ་མ་
རྟོགས་ལྡན་ཡེ་ཤེས་རྒྱལ་མཚན་གྱི་མདུན་ནས་དུས་ཀྱི་འཁོར་ལོའི་འགྲེལ་ཆེན་དྲི་མ་མེད་
པའི་འོད་ཀྱི་བཤད་པ་ཞིབ་པར་གསན་ཅིང་། བར་སྐབས་རྣམས་སུ་སྡེ་སྣོད་འཛིན་པ་དཔག་
ཏུ་མེད་པ་ལ་མདོ་སྔགས་གཞུང་ལུགས་མཐའ་ཡས་པ་ཞིག་གསུངས། ཁྱད་པར་དུ་ཡང་མོན་
མཁར་བཀྲིས་གདོང་དུ་དགེ་བཤེས་སྟོན་པས་གསོལ་བ་བཏབ་པ་ལྟར། ཕྱོགས་ཀུན་ནས་
ཆོས་ཞུ་བ་སྡེ་སྣོད་འཛིན་པ་མཐའ་ཡས་པ་ཞིག་ལ། ཉི་མ་གཅིག་ལ་རྒྱ་གར་སྐད་བཅོ་ལྔའི་
དབུ་དུས་གཅིག་ལ་བཙུགས་ནས་ཉིན་རེ་བཞིན་ཐོ་རངས་ནས་སྲོད་ཀྱི་བར་ལ་ཆོས་ཐུན་བཅོ་
ལྔ་རེ་མ་ཆག་པར་ཟླ་བ་གསུམ་གྱི་རིང་ལ་ཚད་མ་རྣམ་འགྲེལ། ཕར་ཕྱིན། མངོན་པ་གོང་
འོག་གཉིས། འདུལ་བ་མདོ་རྩ་བ། བྱམས་ཆོས་ཕྱི་མ་བཞི། དབུ་མ་རིགས་པའི་ཚོགས་ལྔ།
624



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
འཇུག་པ། བཞི་བརྒྱ་པ། སྤྱོད་འཇུག་སྟེ་གཞུང་བཅུ་བདུན་རང་རང་གི་འགྲེལ་བ་དང་བཅས་
པ་ཡོངས་སུ་རྫོགས་པར་ཐུགས་བཤད་མཛད། དེའི་སྐབས་སུ་སྲོད་ཆོས་གྲོལ་ནས། རྡོ་རྗེ་
འཇིགས་བྱེད་ཀྱི་བདག་འཇུག་ལ་སོགས་པ་ཐུགས་དམ་རིམ་གཉིས་ཀྱི་རྣལ་འབྱོར་རྣམས་
ཀྱང་མ་ཆག་པར་མཛད་པས། སྐྱེ་བོ་ཀུན་གྱིས་འདི་ནི་ལྷག་པའི་ལྷས་དངོས་སུ་བྱིན་གྱིས་
བརླབས་པའམ། གཟུངས་ཐོབ་པའི་བྱང་ཆུབ་སེམས་དཔའ་ཆེན་པོ་ཞིག་ཡིན་པར་ངེས་ཀྱི།
གཞན་ལ་འདི་ལྟ་བུ་ཡོང་མི་སྲིད་དོ་ཞེས་མཐུན་པར་གླེང་ངོ༌། །ཇི་ཞིག་གི་སྐབས་ན། གོང་
གསུམ་བདེ་ཆེན་པའི་བླ་མ་རིན་པོ་ཆེ་ཆོས་ཀྱི་དཔལ་བའི་དྲུང་དུ་དུས་འཁོར་ཞིག་གསན་
དགོས་དགོངས་པའི་ནུབ་དེའི་མནལ་ལམ་དུ། ཆོས་ཀྱི་དཔལ་གྱིས་བུ་སྟོན་རིན་ཆེན་ལ་དུས་
འཁོར་འགྲེལ་ཆེན་ཚར་བཅུ་བདུན་ཉན་པ་ཡིན་ནོ་ཟེར་བ་ཞིག་བྱུང་། དེ་ནས་རིང་པོར་མ་
ལོན་པ་ན། གོང་གསུམ་བདེ་ཆེན་དུ་ཕེབས་ནས་ཐམས་ཅད་མཁྱེན་པ་བུ་སྟོན་རིན་པོ་ཆེའི་བུ་
ཆེན་རྣམས་ཀྱི་ནང་ནས་དུས་ཀྱི་འཁོར་ལོ་ལ་མཁས་པའི་མཆོག་ཏུ་གྱུར་པ། གཞན་ཡང་
སྔགས་ཀྱི་གཞུང་དང་ལག་ལེན་མན་ངག་སོགས་མཐའ་ཡས་པ་ལ་མངའ་འབྱོར་བའི་རིན་པོ་
ཆེ་ཆོས་ཀྱི་དཔལ་བའི་དྲུང་དུ་བྱོན་ནས། ཐོག་མར་མཇལ་བའི་ཉིན་དར་སེར་པོ་ཡུག་ཅིག་
ཕུལ། ཕྱི་ཉིན་དར་ལྗང་ཁུ་ཡུག་གཅིག་ཕུལ་ནས་དུས་ཀྱི་འཁོར་ལོའི་འགྲེལ་ཆེན་ཆ་ལག་
དང་བཅས་པ་གསུང་བར་ཞུས། དེ་དུས་ཀྱང་འགྲེལ་ཆེན་གསུངས་པའི་ལེའུ་དང་པོ་རྫོགས་
པའི་མཚམས་ལ་འདུག་པས། ཁོང་གི་ཞལ་ནས། མདང་གི་དར་སེར་པོ་དེ་སའི་ཁམས་སྡུད་
རིམ་དང་མཐུན་པས་རྫོགས་རིམ་ཡོངས་སུ་རྫོགས་པ་འོང་བར་འདུག ད་ནངས་ཀྱི་གོས་
ཡུག་འདི་ལྗངས་ཁུ་ནམ་མཁའི་ཁམས་ཡིན། བསྐྱེད་རིམ་དང་མཐུན་པས་བསྐྱེད་རིམ་ཡོངས་
སུ་རྫོགས་པ་འོང་བར་འདུག ཆོས་མཚམས་ལེའུ་གཉིས་པའི་འགོ ག ང་ཞིག་ཆེན་པོའི་མི་
625



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རྣམས་སྨིན་པར་བྱ་བའི་དོན་དུ་ཞེས་པའི་སྐབས་ལ་སླེབས་བྱུང་བས་རྟེན་འབྲེལ་ཤིན་ཏུ་ལེགས།
ཆོས་ཐམས་ཅད་ཡོངས་སུ་རྫོགས་པར་བྱེད་དགོས་ཞེས་དགྱེས་བཞིན་དུ་ཞལ་གྱིས་བཞེས།
ལེའུ་གཉིས་པ་དེ་ནས་དབུ་བཙུགས་ཏེ་གསུངས་ཤིང༌། སླར་ཡང་ལེའུ་དང་པོའི་འགོ་ནས་
བསྐྱར་ཏེ་གསུངས། གཞན་ཡང་རྒྱུད་འགྲེལ་གྱི་བཤད་པ་ཕྱག་ལེན་གྱི་མཛུབ་ཁྲིད། སྦྱོར་
དྲུག་གི་ཉམས་ཁྲིད་སོགས་རྫོགས་པར་གསན་ཏེ། ཕྱིས་སུ་རྗེ་ཉིད་ཀྱིས་གདན་ས་ཆེན་པོ་
དགའ་ལྡན་དུ་སྡེ་སྣོད་འཛིན་པ་བརྒྱ་ཕྲག་དུ་མ་ལ་དུས་ཀྱི་འཁོར་ལོའི་འགྲེལ་ཆེན་དྲི་མ་མེད་
པའི་འོད་ཀྱི་བཤད་པ་ཆེས་ཞིབ་པ་དང་། སྦྱོར་དྲུག་གི་ཁྲིད་རྒྱས་པ་གསུངས་ཤིང་། དུས་ཀྱི་
འཁོར་ལོའི་མངོན་རྟོགས་དང༌། དབང་གི་ཟིན་བྲིས། སྦྱོར་དྲུག་ཉེར་མཁོའི་ཟིན་བྲིས་
སོགས་ཡིག་ཆའང་དུ་མ་ཞིག་བརྩམས་པར་མཛད་དོ། །འདིར་བདག་ཉིད་ཆེན་པོ་འགོས་ལོ་
གཞོན་ནུ་དཔལ་གྱིས། རྗེ་བཙུན་ཙོང་ཁ་པ་ཆེན་པོས་ཀྱང་གོང་གསུམ་བདེ་ཆེན་པ་ལ་དུས་
ཀྱི་འཁོར་ལོའི་སྐོར་གསན་ནས། ས་ཕོ་ཁྱིའི་ལོ་ལ་རྒྱུད་འགྲེལ་གྱི་བཤད་པ་རྫོགས་པར་
མཛད་དེ། བསྟན་པའི་བདག་པོ་ཡིན་པའི་ཕྱིར་གཞན་གྱི་བཤད་པ་བརྒྱ་ཚར་བས། རྗེ་
ཐམས་ཅད་མཁྱེན་པའི་བཤད་པ་ཚར་གཅིག་མི་ནུབ་པའི་རྒྱལ་མཚན་དུ་གྱུར་ཏོ་ཞེས་བདག་
གི་བླ་མ་བཞེད་དོ་གསུངས་པ་ལྟར་དོན་ལ་ཤིན་ཏུ་གནས་སོ། །ཡང་རིན་པོ་ཆེ་ཁྱུང་པོ་ལྷས་
པའི་ཞལ་སྔ་ནས་ཡོ་གའི་སྐོར་རྣམས་དང་། བདེ་མཆོག་སོགས་རྒྱུད་སྡེ་གོང་འོག་གི་དབང་
བཤད་མན་ངག་གི་བཀའ་དཔག་ཏུ་མེད་པ་གསན་ཏེ། སླར་ཡང་བླ་མ་བདེ་ཆེན་པ་ཆོས་ཀྱི་
དཔལ་བའི་སྤྱན་སྔར་རྡོ་རྗེ་སྙིང་འགྲེལ་དང་། ཕྱག་རྡོར་སྟོད་འགྲེལ། ནཱ་རོའི་འགྲེལ་ཆེན་ལ་
སོགས་པ་དུས་ཀྱི་འཁོར་ལོའི་ཆ་ལག་ཐམས་ཅད་དང་། གསང་བ་འདུས་པའི་སྐོར་རྣམས་
གསན་པར་མཛད་དོ། །དེ་རྗེས་བླ་མ་དབུ་མ་པ་དང་ལྷན་ཅིག་དབུས་ཀྱི་དགའ་བ་གདོང་དུ་
626



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
སྐུ་མཚམས་བཅད་དེ་ལྷག་པའི་ལྷའི་བསྙེན་སྒྲུབ་ལ་འགྲུས་པར་མཛད་པའི་ཚེ། བླ་མ་དབུ་མ་
པས་ལོ་ཙཱ་མཛད་ནས་རྗེ་བཙུན་འཇམ་པའི་དབྱངས་ལ་དབུ་མའི་ལྟ་བ་དང༌། སྔགས་མཚན་
ཉིད་ཀྱི་ཁྱད་པར། སྔགས་བླ་མེད་ཀྱི་ལམ་གྱི་གནད་ཆེ་ཤོས་རྣམས་དང༌། རིམ་པ་ལྔའི་གོ་
རིམ་གྲངས་ངེས་ལ་སོགས་པ་མཐའ་ཡས་པ་ཞིག་གི་དྲི་བ་དང་། དོགས་པ་ཆོད་པའི་ཆེད་དུ་
བརྒལ་ཞིང་བརྟགས་པའི་སྒོ་ནས་དྲི་བ་སོགས་གཙོ་བོར་མཛད་ཅིང༌། དེའི་ཚེ་རྗེ་བཙུན་
འཇམ་པའི་དབྱངས་ཀྱི་ཞལ་སྔ་ནས། བླ་མ་དང་ཡི་དམ་ཐ་མི་དད་དུ་བྱས་པ་ལ་གསོལ་བ་
འདེབས་ཤིང་བསྙེན་སྒྲུབ་བྱེད་པ་དང་། བསགས་སྦྱང་གཉིས་ལ་ལེགས་པར་འབད་པ་དང་།
གཞུང་ལུགས་ཀྱི་དོན་ལ་རིགས་པས་རྣམ་པར་དཔྱོད་ཅིང་ཞིབ་ཏུ་སེམས་པ་རྣམས་སུམ་
བསྒྲིལ་དུ་ཉམས་སུ་ལེན་པ་དང་། དམིགས་རྣམ་སྐྱོང་བ་སོགས་ལ་ལེགས་པར་འབད་ན་
རིང་པོར་མི་ཐོགས་པར་དེ་རྣམས་ཀྱི་དོན་ལ་ངེས་པ་རྙེད་པར་འགྱུར་རོ་ཞེས་ལུང་བསྟན་པ་
ལྟར། འཁོར་དག་པ་རྣམ་བརྒྱད་དང་བཅས་ཏེ་འོལ་ཁ་སོགས་སུ་དཀའ་དཔྱད་དྲགས་པོས་
སྒྲུབ་པ་སྙིང་པོར་མཛད། དེ་དག་གི་སྐབས་སུ་སངས་རྒྱས་བྱང་སེམས་ལྷག་པའི་ལྷ་རབ་
འབྱམས་ཀྱི་ཞལ་གཟིགས་སོགས་དཔག་པར་དཀའ་བའི་ངོ་མཚར་གྱི་རྣམ་པར་ཐར་པ་
མངའ་ཞིང་། དཔེར་མཚོན་ན། གཉལ་སྨད་སེང་གེ་རྫོང་ན་བཞུགས་པའི་སྐབས་དཔལ་དུས་
ཀྱི་འཁོར་ལོའི་རྫོགས་རིམ་སྦྱོར་བ་ཡན་ལག་དྲུག་ལ་སོགས་པའི་ལམ་གྱི་གནད་རྣམས་ལ་
དཔྱད་པ་མང་དུ་མཛད་པས་མ་འཁྲུལ་བའི་ངེས་པ་འཁྲུངས་ཤིང་། འཕྱུག་མེད་ཀྱི་གཟེར་
ཐེབས་ནས་མི་འཇིགས་པ་བརྙེས། བཅོམ་ལྡན་འདས་དུས་ཀྱི་འཁོར་ལོ་དཔའ་བོ་གཅིག་པ་
ཞིག་གི་གཟིགས་སྣང་ནར་མར་འོང་ཞིང་། ནུབ་གཅིག་གི་མནལ་ལམ་དུ། དུས་ཀྱི་འཁོར་
ལོའི་ཞལ་ནས། ཁྱེད་ཀྱིས་དུས་ཀྱི་འཁོར་ལོ་འདི་ལ་རྒྱལ་པོ་ཟླ་བ་བཟང་པོ་བྱོན་པ་འདྲ་བ་
627



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཞིག་འོང་བར་ཡོད་དོ་ཞེས་གསུངས། དེ་ལྟར་ཡང་འཇམ་དབྱངས་ཆོས་རྗེ་བཀྲིས་དཔལ་
ལྡན་གྱིས། རྗེའི་གསང་རྣམ་གསོལ་འདེབས་ལས།
རྒྱུད་ཀྱི་མཐར་ཐུག་དཔལ་ལྡན་དུས་འཁོར་ལོ། །
ཡན་ལག་དྲུག་གི་གནད་རྣམས་དགོངས་པ་ན། །
བཅོམ་ལྡན་དུས་ཀྱི་འཁོར་ལོ་མངོན་སུམ་གཟིགས། །
ཟླ་བ་བཟང་པོ་འདྲ་བར་ལུང་བསྟན་པ། །
དཔལ་ལྡན་བླ་མའི་ཞབས་ལ་གསོལ་བ་འདེབས། །
ཞེས་སོ། །མཐར་མདོ་རྒྱུད་དགོངས་འགྲེལ་དང་བཅས་པའི་དོན་ལ་དཔྱད་པ་མཐའ་དག་
དཔྱིས་ཕྱིན་པར་རྫོགས་ཏེ། ཀླུ་སྒྲུབ་ཡབ་སྲས་ཀྱི་ལྟ་བའི་གནད་མཐར་ཐུག་པ་ལ་ངེས་པ་
གཏིང་ཚུགས་པ་འཁྲུངས་ཤིང་། མཚན་འཛིན་གྱི་དམིགས་གཏད་ཐམས་ཅད་ཞིག དེ་ཁོ་ན་
ཉིད་ཀྱི་དོན་ལ་མཐའ་གཞན་དུ་དོགས་པའི་སྒྲོ་འདོགས་ལྷག་མ་མེད་པར་དྲུངས་ཕྱུང་བར་
གྱུར་ཏེ། སྟོན་པ་ལ་ཤེས་ནས་དད་པ་ཐོབ་པའི་ཤུགས་ཀྱིས་དྲངས་པ་ཟབ་མོ་རྟེན་ཅིང་
འབྲེལ་བར་འབྱུང་བ་གསུངས་པའི་སྒོ་ནས་བསྟོད་པ་ལེགས་པར་བཤད་པའི་སྙིང་པོ་ཞེས་བྱ་
བ་མཛད་དོ། །དེ་ནས་རིམ་བཞིན་སྡེ་སྣོད་འཛིན་པ་དཔག་ཏུ་མེད་པ་ལ་མདོ་སྔགས་ཀྱི་ཆོས་
ཚུལ་མཐའ་ཡས་པ་ཞིག་གསུངས་ཏེ་སྨིན་པར་མཛད། ཇི་ཞིག་ན་རྭ་སྒྲེང་དུ་བྱོན་ནས་བྲག་
སེང་གེའི་ཞོལ་དུ་བཞུགས་གནས་བཏབ་སྟེ། ཇོ་བོའི་སྐུ་འདྲ་དབུ་ཡོན་མར་གྲགས་པའི་སྤྱན་
སྔར་གསོལ་བ་ཤུགས་དྲག་ལ་ཡུན་རིང་འདེབས་པར་མཛད་པས། སྟོན་པ་ཐུབ་པའི་དབང་
པོ་ནས། ལྷོ་བྲག་གྲུབ་ཆེན་བར་གྱི་ལམ་རིམ་བརྒྱུད་པའི་བླ་མ་རྣམས་ཞལ་གཟིགས། ལྷག་
628



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
པར་ཇོ་བོ་ཡབས་སྲས་ཀྱིས་བྱིན་གྱིས་བརླབས་ཤིང་གསུང་གིས་དབུགས་དབྱུང་མཛད།
ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་གཉིས་ཀྱི་ལམ་སྲོལ། བྱང་ཆུབ་ལམ་གྱི་རིམ་པའི་སྒོ་
ནས་སྐལ་པ་དང་ལྡན་པ་སངས་རྒྱས་ཀྱི་སར་ཁྲིད་པའི་ཚུལ་རྒྱས་པར་སྟོན་པ་ལམ་རིམ་ཆེན་
མོ་རྩོམ་པར་མཛད། དེ་དང་དུས་མི་རིང་བ་ན་རྒྱུད་སྡེ་བཞིའི་ལམ་གྱི་ལུས་ཡོངས་སུ་རྫོགས་
པ་སྟོན་པའི་བསྟན་བཅོས་ཆེན་པོ་གསང་ཆེན་ལམ་གྱི་རིམ་པ་ལ་སོགས་པའང་རྩོམ་པར་
མཛད་དོ། །དེ་ནས་ཕྱི་ལོ་༡༤༠༩ རབ་བྱུང་བདུན་པའི་ས་གླང་གི་ལོར། རྗེ་ཉིད་དགུང་
གྲངས་ལྔ་བཅུ་རྩ་གསུམ་དུ་བཞེས་པའི་ཚེ། འོ་སྐོལ་གངས་ཅན་གྱི་ལྗོངས་སུ་ཆོས་ཀྱི་རྒྱལ་པོ་
སྲོང་བཙན་སྒམ་པོས་ཐུབ་པའི་དབང་པོའི་བསྟན་པ་རིན་པོ་ཆེའི་སྒྲོན་མེ་གསར་དུ་བཙུགས་
པའི་གནས་ལྷ་ལྡན་སྤྲུལ་པའི་གཙུག་ལག་ཁང་རྟེན་དང་བརྟེན་པར་བཅས་པ་ཐམས་ཅད་
གསར་དུ་བཞེངས་པ་ལྟ་བུར་ཞིག་གསོ་ལེགས་པར་མཛད་ཅིང་། ཁྱད་པར་བསྟན་པ་ཡུན་
རིང་དུ་གནས་པ་སོགས་ཀྱི་རྟེན་འབྲེལ་དུ་དགོངས་ཏེ། ཇོ་བོ་ཤཱཀྱ་མུ་ནིར་རིན་པོ་ཆེ་སྣ་
ཚོགས་པའི་ཕྲས་བཀོད་པའི་གསེར་གྱི་གར་བླུགས་ཀྱི་དབུ་རྒྱན་ཕུལ་ཏེ། ལོངས་སྐུའི་ཆ་བྱད་
དུ་མཛད་ནས་གཙུག་ལག་ཁང་ཕྱི་ནང་ཁོར་ཡུག་ཀུན་ཏུ་མཆོད་པའི་དངོས་པོ་བཟང་ཞིང་གྱ་
ནོམ་པ་ཀུན་བཟང་སྨོན་ལམ་གྱི་འཕྲུལ་ལས་བྱུང་བ་ལྟ་བུ་མངོན་པར་བསྟར་ཏེ། ཆོ་འཕྲུལ་
ཟླ་བའི་ཚེས་གཅིག་ནས་བཅོ་ལྔའི་བར་སྡོམ་བརྩོན་སྡེ་སྣོད་འཛིན་པའི་དགེ་འདུན་ཞལ་
གྲངས་བདུན་སྟོང་ཙམ་བསྡུས་ནས་ལྷ་ལྡན་སྨོན་ལམ་ཆེན་མོ་ཞེས་ཡོངས་སུ་གྲགས་པ་དེ་
ཉིད་སྲོལ་གཏོད། ལོ་དེ་གའི་སྨོན་ལམ་ཆེན་མོ་གྲོལ་ནས་གདན་ས་ཆེན་པོ་འབྲོག་རི་བོ་དགེ་
ལྡན་རྣམ་པར་རྒྱལ་བའི་གླིང་ཕྱག་བཏབ་སྟེ། དེར་རིམ་པར་མདོ་སྔགས་ཀྱི་གཞུང་རབ་
འབྱམས་ལ་འཆད་རྩོམ་མུ་མེད་པར་བསྐྱངས། དེ་ཡང་རྒྱལ་བ་སྲས་དང་བཅས་པ་ཐམས་
629



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཅད་ཀྱི་མཛད་པ་ཀུན་གྱི་ནང་ནས་གཙོ་བོ་ནི། གདུལ་བྱ་རྣམས་ལ་ཆོས་བསྟན་ནས་སྨིན་ཅིང་
གྲོལ་བར་མཛད་པ་ཡིན་པས། རྗེ་ཐམས་ཅད་མཁྱེན་པ་འདི་ཉིད་ཀྱིས་ཀྱང་རྒྱལ་བས་
གསུངས་པའི་མདོ་རྒྱུད་གཞུང་ལུགས་མན་ངག་དང་བཅས་པ་ཚང་ལ་མ་ནོར་བའི་ལམ་
བཟང་གསལ་བར་སྟོན་པའི་ཆོས་ཀྱི་འཁོར་ལོ་མཐའ་མེད་པ་ཞིག་བསྐོར་ཏེ་སྡོམ་བརྩོན་སྡེ་
སྣོད་འཛིན་པའི་སྐྱེས་ཆེན་ནམ་མཁའི་སྐར་ཚོགས་ལྟ་བུ་ཞིག་བསྐྲུན་པར་མཛད་ཅིང་། ཕྱི་
རབས་གདུལ་བྱ་རྣམས་ཀྱི་བཙས་སུ་མདོ་སྔགས་ཀྱི་གཞུང་རང་རྩོམ་དང་། གཞན་འགྲེལ་
གླེགས་བམ་བཅོ་བརྒྱད་ཙམ་འཇོག་པར་མཛད་པ་སོགས། མདོར་ན་གངས་ཅན་གྱི་ལྗོངས་
སུ་རྒྱལ་བའི་བསྟན་པ་རིན་པོ་ཆེ་སྒོ་མཐའ་དག་ནས་འཛིན་ཅིང་སྤེལ་བ་ལ་རྒྱལ་བ་ཉིད་སླར་
བྱོན་པ་དང་རྣམ་པ་ཀུན་ནས་མཚུངས་སོ། །དེ་ལྟར་ཁམས་གསུམ་ཆོས་ཀྱི་རྒྱལ་པོ་འཇམ་
མགོན་བླ་མ་ཙོང་ཁ་པ་ཆེན་པོ་དེ་ཉིད་ཀྱིས་རྒྱལ་བའི་བསྟན་པ་རིན་པོ་ཆེ་དང་གདུལ་བྱའི་
དོན་རྨད་དུ་བྱུང་བ་མཛད་ནས་རེ་ཞིག་སྐུ་དངོས་ཀྱི་གདུལ་བྱ་རྣམས་ཀྱི་དོན་ཕལ་ཆེར་མཛད་
ཟིན་པ་ན། སྲས་ཀྱི་ཐུ་བོ་རྒྱལ་ཚབ་དར་མ་རིན་ཆེན་དང་། མཁས་གྲུབ་དགེ་ལེགས་དཔལ་
བཟང་། འཇམ་དབྱངས་ཆོས་རྗེ་བཀྲིས་དཔལ་ལྡན། བྱམས་ཆེན་ཆོས་རྗེ་དང་། རྗེ་དགེ་
འདུན་གྲུབ་པ། རྗེ་ཤེས་རབ་སེང་གེ་སོགས་ལ་ཞལ་གདམས་དུ་མ་སྩལ་ཏེ་རྨད་དུ་བྱུང་བའི་
ངོ་མཚར་གྱི་མཚན་མ་བསམ་གྱིས་མི་ཁྱབ་པ་དང་བཅས་ཏེ། ཕྱི་ལོ་ ༡༤༡༩ རབ་བྱུང་བདུན་
པའི་ས་ཕག་ཟླ་བ་བཅུ་པའི་ཚེས་ཉེར་ལྔ་ཉིན་གདན་ས་ཆེན་པོ་དགའ་ལྡན་དུ་གཟུགས་སྐུ་
བཀོད་པ་བསྡུས་པའི་ཚུལ་བསྟན་ཏེ། དགའ་ལྡན་ཆོས་ཀྱི་ཕོ་བྲང་དུ་རྗེ་བཙུན་བྱམས་པ་
མགོན་པོའི་སྲས་ཀྱི་ཐུ་བོའི་ཚུལ་བཟུང་བ་འཇམ་དཔལ་སྙིང་པོ་ཞེས་བྱ་བར་གྱུར་ཏོ། །འདིར་
བརྒྱུད་རིམ་དུ་རྗེ་བདག་ཉིད་ཆེན་པོ་བཞུགས་པ་ནི་བཤད་རྒྱུན་གྱི་དབང་དུ་བྱས་པ་ཡིན་ལ།
630



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
དབང་རྒྱུན་ལྟར་ན་བུ་སྟོན་ཐམས་ཅད་མཁྱེན་པའི་མདུན་ནས་ཆོས་རྗེ་བསོད་ནམས་རྒྱལ་
མཚན། དེ་ལས་ཀུན་མཁྱེན་ཤེས་རབ་དཔལ་བཟང་པོ། དེ་ལས་མཁས་གྲུབ་ཐམས་ཅད་
མཁྱེན་པས་གསན་པའོ། །
འདི་ནི་ལ་སྟོད་བྱང་གི་སའི་ཆ་ཕོ་བྲང་དཀར་པོ་བདེ་ལྡན་དུ་ལི་ཡུལ་ལྕང་ར་སྨུག་པོ་
ནས་འོངས་པའི་རིགས་སྔགས་འཆང་ཞིག་གི་གདུང་བརྒྱུད་ཡབ་ཀུན་དགའ་བཀྲིས་དཔལ་
བཟང་དང་། ཡུམ་བུ་འདྲེན་རྒྱལ་མོ་གཉིས་ཀྱི་སྲས་སུ་རབ་བྱུང་དྲུག་པའི་ཤིང་མོ་གླང༌།
༡༣༨༥ ལོར་སྐུ་བལྟམས། གཞོན་ནུ་ཉིད་ནས་བྱིས་པ་ཐ་མལ་པའི་སྤྱོད་ཚུལ་ལས་རིང་དུ་
འདས་ཤིང་། ཆོས་དང་ཆོས་མིན་འབྱེད་པའི་བློ་གྲོས་ཐོགས་པ་མེད་ལ། མཁས་གྲུབ་ལྷ་
དབང་པའི་སྐུའི་སྐྱེ་བ་ཡིན་པར་གྲགས་པས་མཁས་གྲུབ་ཅེས་པའི་མཚན་ཆུང་ངུ་ནས་ཐོགས།
ཐོག་མར་ངམ་རིང་དང་ས་སྐྱ་སོགས་སུ་ཕེབས་ནས་སྡེ་སྣོད་འཛིན་པའི་མཁས་པ་མང་པོའི་
དབུས་སུ་མཚན་ཉིད་ཐེག་པའི་གཞུང་ལུགས་ལ་གསན་སྦྱོང་ཡང་དག་པར་མཛད་ཅིང་།
མཁྱེན་རབ་ཕུལ་དུ་ཕྱིན་པས་མཁས་པ་རྣམས་ཀྱི་ཡིད་འཕྲོགས་ཏེ་ཕྱོགས་ལས་རྣམ་པར་
རྒྱལ་བའི་གྲགས་པ་ཐོབ། དེ་ཡང་རབ་ཏུ་བྱུང་བའི་ལོ་ཚིགས་སླེབས་པ་དང་གནས་བརྟན་
འདུལ་བ་འཛིན་པ་མཁན་ཆེན་སེང་གེ་རྒྱལ་མཚན་དཔལ་བཟང་པོས་མཁན་པོ་དང་། རྒྱལ་
བ་ཡོན་ཏན་འོད་ཀྱིས་སློབ་དཔོན་མཛད་དེ་ཚིགས་སྔ་མ་དགེ་ཚུལ་གྱི་སྡོམ་པ་ཡང་དག་པར་
བཞེས་ཏེ་མཚན་མཁས་གྲུབ་དགེ་ལེགས་དཔལ་བཟང་པོར་གསོལ། དེ་རྗེས་རིམ་པར་རྗེ་
བཙུན་རེད་མདའ་བའི་ཞབས་ལ་གཏུགས་ཏེ་ཚད་མ་སྡེ་བདུན། མངོན་པ་གོང་འོག བྱམས་
ཆོས་སྡེ་ལྔ། དབུ་མ་རིགས་ཚོགས། འདུལ་བ་རྣམས་ལ་གསན་བསམ་དཔྱིས་ཕྱིན་པ་མཛད་
དེ་བླ་མ་འདི་ཉིད་སྐུ་དྲིན་ཆེ་ཤོས་གཅིག་ཏུ་མཛད། དེ་ནས་ཤིང་མོ་ལུག་གི་ལོར་རྗེ་བཙུན་
631



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རེད་མདའ་བ་གཞོན་ནུ་བློ་གྲོས་ཀྱིས་མཁན་པོ་དང་། མཁས་པའི་དབང་ཕྱུག་དཔལ་འབྱོར་
ཤེས་རབ་ཀྱིས་ལས་སློབ་སོགས་མཛད་དེ་དད་པའི་དགེ་འདུན་གྲངས་ཚང་བའི་དབུས་སུ་
དགེ་སློང་གི་སྡོམ་པ་ཡང་དག་པར་བཞེས་ཏེ་འདུལ་འཛིན་གསེར་རིའི་ཕྲེང་བ་ལྟ་བུའི་དབུས་
ན་ཟླ་མེད་པའི་ལྷུན་པོ་ལྟ་བུར་གྱུར་ཏོ། །དགུང་གྲངས་ཉེར་གསུམ་བཞེས་པའི་སྐབས་
འཇམ་མགོན་རྒྱལ་བ་གཉིས་པ་ཙོང་ཁ་པ་ཆེན་པོའི་སྙན་པའི་གྲགས་པ་གསན་པ་ན། དད་
པས་ཆེས་ཆེར་བསྐུལ་ཏེ་མཇལ་དུ་བྱོན་པ་དང་། ཐོག་མར་རྗེ་བཙུན་བླ་མ་ཙོང་ཁ་པ་ཆེན་པོ་
མཇལ་མ་ཐག་གནམ་ས་ངོ་མ་ཤེས་པ་ལྟ་བུ་དད་པ་རབ་ཏུ་གཡོས། རྗེ་ཐམས་ཅད་མཁྱེན་
པས་ཀྱང་བརྩེ་བ་ཆེན་པོས་རྗེས་སུ་བཟུང་སྟེ། དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་
དབང་དང་། རྒྱུད་རྟོག་པ་བདུན་པ་དང་། རྟོག་པ་གསུམ་པ་དང་། རྒྱ་བོད་ཀྱི་འགྲེལ་པ་དུ་མ་
དང་། བསྐྱེད་རྫོགས་ཀྱི་ཟབ་ཁྲིད་སོགས་དཔལ་རྡོ་རྗེ་འཇིགས་བྱེད་ཀྱི་ཆོས་སྐོར་ཆ་ལག་
དང་བཅས་པ་ཡོངས་སུ་རྫོགས་པ་དགྱེས་བཞིན་དུ་གནང་། གཞན་ཡང་ལམ་རིམ་དང༌།
དབུ་མ། ཚད་མ། མངོན་པ་སོགས་མཚན་ཉིད་དང་། རྒྱུད་སྡེ་བཞིའི་དབང་དང༌། རྗེས་
གནང་། དེ་དག་གི་དགོངས་འགྲེལ་དང་བཅས་པའི་དོན་རྣམས་ཞིབ་བཤད་དང༌། ཁྱད་པར་
འགྲེལ་ཆེན་དྲི་མ་མེད་པའི་འོད་ཀྱི་བཤད་པ་དང་། སྦྱོར་བ་ཡན་ལག་དྲུག་གི་ཁྲིད་ཞལ་
གདམས་དང་བཅས་པ་ཡོངས་སུ་རྫོགས་པ་བཀྲིན་བསྐྱངས་ནས། མཐར་རྗེ་བདག་ཉིད་ཆེན་
པོས། ད་ཁྱེད་ལ་མན་ངག་རྣམས་རྫོགས་པར་བཤད་ཡོད་པས། ངའི་སྔགས་ཀྱི་ཡིག་ཆ་འདི་
རྣམས་ཀྱི་དཀའ་གནད་རྣམས་ལ་ཟིན་བྲིས་ཐོབ་ལ། རང་ཡང་ཉམས་སུ་ལོངས། སྣོད་ལྡན་
གྱི་གདུལ་བྱ་རེ་གཉིས་ཙམ་བྱུང་ན་དེ་རྣམས་ལ་ཤོད། ངའི་མདོ་སྔགས་ཀྱི་བསྟན་བཅོས་འདི་
རྣམས་ལ་དགོངས་པ་འགྲེལ་བའི་བསྟན་བཅོས་རྣམ་པར་དག་པ་རྩོམས་ལ། ཁྱད་པར་དུ་
632



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
ངའི་སྔགས་ཀྱི་བསྟན་པ་འདི་རྣམས་རྒྱས་པར་གྱིས་ཤིག་གསུངས་ནས་བསྟན་པ་ཡོངས་སུ་
རྫོགས་པ་གཏད་དོ། །གཞན་ཡང་སྔ་ཕྱི་ཅི་རིགས་སུ་བླ་མ་དམ་པ་ཀུན་དགའ་རྒྱལ་མཚན་
དང༌། ཀུན་མཁྱེན་ཤེས་རབ་དཔལ་བཟང་པོ་སོགས་ལས་མདོ་སྔགས་ཀྱི་གཞུང་ལུགས་
དཔག་ཏུ་མེད་པ་ཞིག་གསན་པར་མཛད། ཁྱད་པར་དུའང་ཀུན་མཁྱེན་ཤེས་རབ་དཔལ་
བཟང་པོའི་ཞལ་སྔ་ནས་བཅོམ་ལྡན་འདས་དུས་ཀྱི་འཁོར་ལོའི་བྱིས་པ་འཇུག་པའི་དབང་
བདུན་དང་། འཇིག་རྟེན་དང་འཇིག་རྟེན་ལས་འདས་པའི་དབང་གོང་མ་བཞི། རྡོ་རྗེ་སློབ་
དཔོན་བདག་པོ་ཆེན་པོའི་དབང་དང་བཅས་པ་ཡོངས་སུ་རྫོགས་པར་གསན་ཏེ། ཡིག་ཆའང་
དཔལ་དུས་ཀྱི་འཁོར་ལོའི་འགྲེལ་ཆེན་དྲི་མ་མེད་པའི་འོད་ཀྱི་རྒྱ་ཆེར་བཤད་པ་དེ་ཁོ་ན་ཉིད་
སྣང་བར་བྱེད་པ་ཞེས་དབང་ལེའི་ཚིགས་བཅད་བརྒྱ་དང་བཅོ་བརྒྱད་པ་ཡན་ཆད་ཀྱི་རྒྱས་
འགྲེལ་དང་། དེའི་སྨད་ཆ་ཉིད་ཀྱི་གསུང་རྒྱུན་ཇི་བཞིན་ཞང་ཞུང་བ་ཆོས་དབང་གྲགས་པ་
དང༌། རྗེ་བློ་གྲོས་ཆོས་སྐྱོང་རྣམ་གཉིས་ཀྱིས་ཁ་བཀང་སྟེ་བརྩམས། གཞན་ཡང་བཅོམ་ལྡན་
འདས་དུས་ཀྱི་འཁོར་ལོའི་སྐུ་གསུང་ཐུགས་ཡོངས་སུ་རྫོགས་པའི་དཀྱིལ་འཁོར་གྱི་འཁོར་
ལོ་སྒྲུབ་པའི་ཐབས་པདྨ་དཀར་པོའི་ཞལ་ལུང་། དཔལ་དུས་ཀྱི་འཁོར་ལོའི་དཀྱིལ་འཁོར་གྱི་
ཆོ་ག་དགོངས་པ་རབ་གསལ། བཅོམ་ལྡན་འདས་དུས་ཀྱི་འཁོར་ལོའི་དཀྱིལ་འཁོར་གྱི་ལྷ་
ཚོགས་ལ་མཆོད་པའི་ཆོ་ག་ཀུན་ཏུ་བཟང་པོའི་མཆོད་སྤྲིན། དཔལ་དུས་ཀྱི་འཁོར་ལོའི་སྐུ་
གསུང་ཐུགས་ཡོངས་སུ་རྫོགས་པའི་ཐིག་གདབ་ཚུལ་སོགས་ཤིན་ཏུ་མང་ངོ༌། །མདོར་ན་
མཁས་པ་རྣམས་ཀྱི་ཡིད་དབང་འཕྲོག་པར་བྱེད་པའི་སྙན་ཚིག་སྡེབ་སྦྱོར་ཕུན་སུམ་ཚོགས་པའི་
བསྟོད་ཚོགས་དང་། ཆབ་ཤོག དྲིས་ལན། ཕར་ཚད་ཀྱི་རྣམ་བཤད། གསང་འདུས། བདེ་
མཆོག སྐྱེ་རྡོར། འཇིགས་བྱེད་སོགས་ཀྱི་མངོན་དཀྱིལ་དང་། སྒྲུབ་ཐབས་དང་། རྣམ་
633



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བཤད་སོགས་བསྟན་བཅོས་གསུང་འབུམ་པོ་ཏི་བཅུ་ཕྲག་བརྒལ་བར་བཞུགས་སོ། །བར་
སྐབས་སུ་གཙང་ལ་ཕེབས་ཏེ་ཉང་སྟོད་ལྕང་རའི་གདན་ས་མཛད་ཅིང་ཕྲིན་ལས་ཤིན་ཏུ་ཆེ་
བས་མཁས་གྲུབ་ལྕང་ར་དཀའ་བཅུ་བ་ཞེས་སྙན་གྲགས་ཀྱིས་ཁྱབ། རྗེ་བདག་ཉིད་ཆེན་པོ་
ཞི་བར་གཤེགས་རྗེས་རི་བོ་མདངས་ཆེན་གྱི་གདན་ས་བཏབ་སྟེ། དེར་ཡུན་རིང་པོའི་བར་དུ་
རྗེ་རིན་པོ་ཆེའི་མདོ་སྔགས་ཀྱི་མན་ངག་རྣམས་ཐུན་བཞིར་བཅད་དེ་སྒྲུབ་པ་ལ་རྩེ་གཅིག་ཏུ་
གཞོལ། གཞན་ཡང་། ཤར་རྒྱལ་མཁར་རྩེ་བ་ཆོས་རྒྱལ་རབ་བརྟན་ཀུན་བཟང་པས་སྦྱིན་
བདག་མཛད་ནས་མཆོད་ཡོན་གཉིས་ཀྱིས་ཆོས་སྡེ་ཆེན་པོ་དཔལ་འཁོར་བདེ་ཆེན་བཏབ་སྟེ།
གཙང་ཕྱོགས་སུ་རྗེ་ཐམས་ཅད་མཁྱེན་པའི་བསྟན་པ་གསལ་བའི་སྣང་བྱེད་དུ་གྱུར་ཏོ། །མཁས་
གྲུབ་ཆེན་པོ་འདི་ནི་བླ་མ་དང་ལྷག་པའི་ལྷ་དབྱེར་མེད་པའི་རྣལ་འབྱོར་ལ་ཐུགས་དམ་གྱི་
མཐིལ་དུ་མཛད་པས། རྗེ་ཙོང་ཁ་པ་ཆེན་པོ་ཞིང་གཤེགས་ནས་ཀྱང་དངོས་དང་མནལ་ལམ་
ཅི་རིགས་པར་ཡང་དང་ཡང་དུ་ཞལ་བསྟན་ནས་གདམས་པ་དང་རྗེས་སུ་བསྟན་པ་ཡང་ཡང་
སྩོལ་བར་མཛད། གཞན་ཡང་། རྗེ་བཙུན་འཇམ་པའི་དབྱངས་དང་། བཅོམ་ལྡན་འདས་
དཔལ་ཧེ་རུ་ཀ། རྡོ་རྗེ་རྣལ་འབྱོར་མ། ལྷ་མོ་དབྱངས་ཅན་མ་སོགས་ལྷག་པའི་ལྷ་དུ་མས་
ཀྱང་དངོས་སུ་ཞལ་བསྟན་ཏེ་རྗེས་སུ་བཟུང་། ཁྱད་པར་དུ་ཡང་མཉམ་མེད་ནམ་མཁའི་རྣལ་
འབྱོར་བ་ལས་དཔལ་ལྡན་ཤངས་པ་བཀའ་བརྒྱུད་ཀྱི་ཟབ་ཆོས། ཕྱག་ཆེན་དང་། ཆོས་དྲུག
མྱུར་མཛད་ཡེ་ཤེས་ཀྱི་མགོན་པོ་ཕྱག་དྲུག་པའི་ཆོས་སྐོར་མཐའ་དག་གསན་ཏེ་ཐུགས་
ཉམས་སུ་བསྟར་བས་དཔལ་ཡེ་ཤེས་ཀྱི་མགོན་པོ་འཁོར་དང་བཅས་པས་རྒྱུན་དུ་ཞལ་
བསྟན་ཏེ་བཀའ་བཞིན་དུ་བསྒྲུབས་པས་ཞི་རྒྱས་དབང་དྲག་གི་ལས་གང་ལའང་ཐོགས་པ་
མེད་པར་མངའ་བརྙེས། དེ་ཡང་སྐབས་ཤིག་ན་མྱུར་མཛད་ཡེ་ཤེས་ཀྱི་མགོན་པོ་འཁོར་དང་
634



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
དང་བཅས་པ་བྱོན་ཏེ་ཤཱ་ས་ནའི་སྔགས་འདྲེན་ཞིང་བསྐོར་བ་བྱས་ཏེ། ཁྱོད་ཀྱིས་ངའི་སྒྲུབ་
སྐོར་ལས་ཁ་ཚར་དང་བཅས་པ་ཚང་བར་རྩོམས་ཤིག་གསུང་བ་ཞིག་བྱུང་བས་མགོན་པོའི་
བེའུ་འབུམ་ཆ་ལག་དང་བཅས་པ་མཛད་དོ། །དགུང་གྲངས་ཞེ་དྲུག་བཞེས་པའི་སྐབས་རྒྱལ་
ཚབ་རྗེས། མཁས་གྲུབ་ཐམས་ཅད་མཁྱེན་པ་ལ་དགའ་ལྡན་གྱི་གདན་ས་མཛད་དགོས་པའི་
བཀའ་གནང་བ་བཞིན་མཁས་གྲུབ་རིན་པོ་ཆེ་གསེར་ཁྲིར་ཕེབས་ཏེ་རྒྱལ་ཚབ་ཏུ་མངའ་
གསོལ་ཞིང་བསྟན་པའི་བདག་པོར་བཞུགས་ཏེ། གདུལ་བྱ་དཔག་ཏུ་མེད་པ་ལ་ཟབ་པ་དང་
རྒྱ་ཆེ་བའི་མདོ་སྔགས་ཀྱི་ཆོས་འཁོར་རྒྱུན་ཆད་པ་མེད་པར་བསྐོར་བས། འཇམ་མགོན་རྒྱལ་
བ་གཉིས་པའི་མདོ་སྔགས་ཀྱི་བསྟན་པ་རིན་པོ་ཆེ་མི་ནུབ་པའི་རྒྱལ་མཚན་བཙུགས་པར་
མཛད་དོ། །དེ་ལྟར་བསྟན་འགྲོའི་དོན་རླབས་པོ་ཆེ་བསྐྱངས་ནས་གདུལ་བྱ་རྟག་འཛིན་ཅན་
རྣམས་མི་རྟག་པར་བསྐུལ་བར་བྱ་བའི་སླད་དུ་རེ་ཞིག་དགུང་གྲངས་ལྔ་བཅུ་ང་བཞིར་ཕེབས་
པ་རབ་བྱུང་བདུན་པའི་ས་ཕོ་རྟ། ཕྱི་ལོ་༡༤ ༣༨ ལོར་དཔའ་བོ་མཁའ་འགྲོ་དུ་མས་བསུ་བ་
དང་བཅས་ཏེ་དགའ་ལྡན་ཆོས་ཀྱི་ཕོ་བྲང་དུ་འཇམ་མགོན་རྒྱལ་བ་གཉིས་པའི་ཞབས་དྲུང་དུ་
གཤེགས་སོ། །དེ་ནས་སྐུ་གདུང་ཞུགས་ལ་ཕུལ་བས་གདུང་རིང་སྲེལ་མང་དུ་བྱོན་པ་རྣམས་
དངུལ་དཀར་ལས་གྲུབ་པའི་རྣམ་རྒྱལ་མཆོད་རྟེན་བཞེངས་ཏེ། དེའི་ནང་དུ་བཞུགས་ནས་
དགའ་ལྡན་རྣམ་པར་རྒྱལ་བའི་གླིང་དུ་འགྲོ་བའི་བསོད་ནམས་ཀྱི་ཞིང་དུ་བཞུགས་སོ། །
མཁས་གྲུབ་ཐམས་ཅད་མཁྱེན་པ་འདི་ཉིད་ལ་བརྒྱུད་འཛིན་གྱི་སློབ་མ་བགྲང་བ་
ལས་འདས་པ་ཞིག་བྱོན་པ་ལས་ཐུགས་སྲས་མཆོག་ནི། ཉིད་ཀྱི་གཅུང་བ་སོ་ཆོས་ཀྱི་རྒྱལ་
མཚན་ཡིན་ལ། དེ་ལས་རིམ་པ་བཞིན་དུ། མཁས་བཙུན་ཡོན་ཏན་རྒྱ་མཚོ། དེས་བློ་བཟང་
ཨེ་ཝཾ་པ། དེས་ཆོས་རྗེ་དཔལ་འབྱོར་རྒྱ་མཚོ། དེས་སྒོམ་སྡེ་ནམ་མཁའ་རྒྱལ་མཚན། དེས་
635



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
པཎ་ཆེན་བློ་བཟང་ཆོས་ཀྱི་རྒྱལ་མཚན། དེས་སློབ་དཔོན་དགེ་འདུན་དོན་གྲུབ། དེས་སློབ་
དཔོན་དམ་ཚིག་རྡོ་རྗེ། དེས་རྡོ་རྗེ་འཛིན་པ་དཀོན་མཆོག་རྒྱལ་མཚན། དེས་དུས་འཁོར་བ་
བློ་བཟང་རིག་གྲོལ། དེས་དུས་འཁོར་བ་ཡོན་ཏན་དར་རྒྱས། དེས་དུས་འཁོར་བ་བྱམས་པ་
ཕུན་ཚོགས། དེས་ཁྱབ་བདག་རྡོ་རྗེ་སེམས་དཔའ་ངག་དབང་མཆོག་ལྡན་ཏེ་གོང་གི་བླ་མ་
རྣམས་དང་། འཆད་འགྱུར་གྱི་བརྒྱུད་པའི་བླ་མ་རེ་རེ་བཞིན་གྱི་རྣམ་ཐར་མཐར་ཆགས་སུ་
འགོད་པ་ལ་དཔྱད་གཞིའི་རྣམ་ཐར་ཡིག་ཆ་འཛོམས་མིན་གྱིས་ཇི་བཞིན་འབྲི་བར་རྔོ་མི་ཐོག་
པས་བཏང་སྙོམས་སུ་འཇོག་པ་ལས་འོས་ཅི། །
འདིར་འཕགས་མཆོག་ཕྱག་ན་པདྨོ་༧རྒྱལ་མཆོག་གོང་མ་རིམ་བྱོན་གྱི་ནང་ནས་
དཔལ་དུས་ཀྱི་འཁོར་ལོའི་བཤད་སྒྲུབ་ཀྱི་བསྟན་པ་རིན་པོ་ཆེ་སྤེལ་བ་ལ་བཀའ་དྲིན་ཆེ་ཤོས་
ཤིག་ནི། ༧རྒྱལ་མཆོག་སྐུ་ཕྲེང་བདུན་པ་བློ་བཟང་བསྐལ་བཟང་རྒྱ་མཚོ་སྟེ། འདིའི་རྣམ་
ཐར་སྙིང་པོ་ཙམ་ཞིག་འཆད་ན། རྗེ་དེ་ཉིད་མདོ་ཁམས་སྨད་ཀྱི་སའི་ཆར། ཐམས་ཅད་
མཁྱེན་པ་བསོད་ནམས་རྒྱ་མཚོས་ཕྱག་བཏབ་པའི་ལི་ཐང་ཐུབ་ཆེན་བྱམས་པ་གླིང་ཞེས་པའི་
ཆོས་སྡེ་ཆེན་པོ་དེ་ཉིད་ཀྱི་ལྷ་ཞོལ་དུ་ཡབ་འབྲོམ་གྱི་རིགས་དགེ་འདུན་དར་རྒྱས་དང་། ཡུམ་
བློ་བཟང་ཆོས་འཚོ་གཉིས་ཀྱི་སྲས་སུ་རབ་བྱུང་བཅུ་གཉིས་པའི་ས་ཕོ་བྱི་བ། ༡༧༠༨ ལོར་
དགེ་མཚན་དུ་མ་བཅས་ཏེ་སྐུ་བལྟམས། དེ་ནས་ཞག་བདུན་སོང་བ་ན་སྐུ་ཞང་ཨ་དགེ་བཀྲིས་
བླ་མཁྱེན་རབ་འབྱམས་པས་ལུང་དོན་བཞིན་མཚན་བསྐལ་བཟང་རྒྱ་མཚོར་གསོལ། རྗེ་
འདི་ཉིད་ཆུང་ངུའི་སྐབས་ནས་ཀྱང་བྱིས་པ་ཐ་མལ་པའི་ཀུན་སྤྱོད་ལས་ཤིན་ཏུ་འདས་ཤིང་
འཕགས་ཆེན་དམ་པའི་ངང་ཚུལ་ཆེས་ཆེར་གསལ་བར་མཛད་ཅིང་། ལྷ་བླ་དུ་མའི་ལུང་དོན་
བཞིན་༧རྒྱལ་མཆོག་དྲུག་པ་ཚངས་དབྱངས་རྒྱ་མཚོའི་སྐུའི་ཡང་སྲིད་འཁྲུལ་བྲལ་ཡིན་པར་
636



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
ཀུན་གྱིས་ངེས་པ་རྙེད་དེ། རིམ་བཞིན་གང་གི་གསང་བ་གསུམ་གྱི་རྨད་དུ་བྱུང་བའི་ཡོན་ཏན་
གྱིས་སྙན་པ་ཕྱོགས་བཅུར་ཁྱབ་སྟེ། རྒྱ་བོད་ཧོར་གསུམ་གྱི་ཆེ་རྒུ་ཡོངས་ཀྱིས་ཞབས་ཀྱི་
པདྨོར་བཏུད་ཅིང་པདྨའི་མཚོ་ལ་ངང་མོ་འདུ་བ་བཞིན་དུ་གདུལ་བྱའི་སྐྱེ་བོ་ཁྲི་ཕྲག་དུ་མའི་
རྒྱུད་ལ་མཐོང་གྲོལ་ཞལ་གྱི་དཀྱིལ་འཁོར་དང་། ཐོས་གྲོལ་གསུང་གི་བདུད་རྩི་ཐར་པ་དང་
ཐམས་ཅད་མཁྱེན་པའི་ས་བོན་བསྐྲུན་པར་མཛད། སེམས་དཔའ་ཆེན་པོ་ཚ་གན་ནོ་མོན་
ཧན་ངག་དབང་བློ་བཟང་བསྟན་པའི་རྒྱལ་མཚན་དཔལ་བཟང་པོ་མཆོག་དང་། བསྟན་པའི་
གསལ་བྱེད་ཆུ་བཟང་ནོ་མོན་ཧན་རྣམ་གཉིས་ཚུལ་བཞིན་བསྟེན་ཏེ་མདོ་སྔགས་ཀྱི་ཆོས་
བཀའ་མཐའ་ཡས་པ་ཞིག་གསན་བསམ་གནང་། དེ་ནས་རིང་མོ་ཉིད་ནས་གདན་ཞུ་གསོལ་
བཏབ་བཞིན། དགུང་གྲངས་དགུར་ཕེབས་སྐབས། གདན་ས་ཆེན་པོ་སྐུ་འབུམ་གྱི་དགེ་
འདུན་འདུས་པའི་ཚོགས་སྟོང་ཕྲག་གསུམ་ལྷག་གིས་མཆོད་པའི་ཡོ་བྱད་སྣ་ཚོགས་པ་ཐོགས་
པའི་སེར་སྦྲེངས་ཀྱི་བསུ་བ་ཟབ་རྒྱས་དང་བཅས་ཏེ་གདན་ས་ཆེན་པོ་སྐུ་འབུམ་གྱི་གསེར་
ཁྲིར་མངའ་གསོལ་ཞུས། དེར་གསན་བསམ་འཆད་སྤེལ་སོགས་ཀྱིས་རྒྱལ་བསྟན་ཉིན་མོ་
ལྟར་གསལ་བར་མཛད་ཅིང་། གདུལ་བྱའི་སྐྱེ་བོ་མཐའ་དག་གི་རེ་འདོད་མ་ལུས་པ་སྐོང་
བར་མཛད་དོ། །
དེ་ནས་ཕྱི་ལོ་༡༧༢༠ ལྕགས་བྱའི་ལོར། གངས་རི་ལྗོངས་ཀྱི་སྐྱེ་འགྲོ་ཐམས་ཅད་
ཀྱི་རྣམ་པར་དཀར་བའི་བསོད་ནམས་ཡོངས་སུ་རྒྱས་པའི་རྫོགས་ལྡན་གསར་པའི་དགའ་
སྟོན་ལ་ལོངས་སུ་སྤྱོད་པའི་སྐལ་པ་བཟང་པོར་མངོན་དུ་འགྱུར་བར་ཕྱོགས་པ་ན། བོད་
དབུས་གཙང་གི་ལྷ་སྡེ་མི་སྡེ་ཡོངས་ཀྱིས་གསོལ་བ་བཏབ་པ་བཞིན། འཕགས་པ་འཇིག་རྟེན་
དབང་ཕྱུག་གིས་བདག་གིར་བཟུང་བའི་ཞིང་ཁྱད་པར་དུ་འཕགས་པ་བོད་དབུས་གཙང་གི་
637



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཕྱོགས་སུ་ཆིབས་ཀྱི་ཁ་ལོ་བསྒྱུར་ཏེ་རིམ་གྱིས་ལྕགས་བྱའི་ལོ་ཟླ་བ་དགུ་པའི་ཚེས་བཅོ་ལྔ་
ཉིན་གདུགས་དང༌། རྒྱལ་མཚན། བ་དན་སོགས་དང་། རིན་ཆེན་རྒྱན་ཆ་བ་སོགས་ཆོས་
སྲིད་ཟུང་དུ་འབྲེལ་བའི་འཁོར་ལོས་སྒྱུར་རྒྱལ་ཆེན་པོ་ལ་འོས་པའི་མཆོད་སྤྲིན་མ་ཚང་བ་
མེད་པས་མདུན་བདར། སེར་འབྲས་དགའ་གསུམ་སོགས་ངུར་སྨྲིག་འཛིན་པའི་དགེ་འདུན་
རྣམས་ཀྱིས་གདུགས་དང་རྒྱལ་མཚན་མེ་ཏོག་སོགས་མཆོད་རྫས་དང་། རོལ་མོའི་བྱེ་བྲག་
སྣ་ཚོགས་པ་དང་བཅས་ཏེ་གྲུ་འཛིན་གཉིས་པའི་གཞལ་མེད་ཁང་དུ་འཇིགས་མེད་གདོང་
ལྔས་བཏེག་པའི་གསེར་གྱི་ཁྲི་འཕང་མཐོན་པོར་༧ཞབས་སེན་གྱི་པདྨོ་རྣམ་པར་འགོད་པར་
མཛད་དོ། །དེ་ནས་རིམ་བཞིན་རྒྱ་སོག་གི་དཔོན་རིགས་སོགས་ཆེ་རྒུ་ཐམས་ཅད་མགོན་པོ་
གང་གི་༧ཞབས་སེན་དུ་བཅར་ཏེ་བསྟན་འགྲོའི་མགོན་དུ་༧ཞབས་པད་བསྐལ་བརྒྱར་བརྟན་
ཅིང་ཆོས་ཀྱི་འཁོར་ལོ་བསྐོར་བར་གསོལ་འདེབས་དང་འབྲེལ་དངོས་འབུལ་སྤམས་མཐོ་
བར་ཕུལ་ཞིང་། ལྷག་པར་མགོན་པོ་གང་གི་ཆབ་འབངས་སུ་གྱུར་པ་གངས་ཅན་ཡོངས་ཀྱིས་
ཁྲི་འབུལ་རྟེན་འབྲེལ་གྱི་ལེགས་ཚོགས་སྒོ་ཀུན་ནས་ཞུས། དེ་རྗེས་མི་རིང་བ་ན་པཎ་ཆེན་
ཐམས་ཅད་མཁྱེན་པ་སྐུ་ཕྲེང་ལྔ་པ་བློ་བཟང་ཡེ་ཤེས་དཔལ་བཟང་པོ་མཆོག་ཕོ་བྲང་ཆེན་པོ་
པོ་ཏ་ལར་གདན་དྲངས་ཏེ་ཐོག་མར་མཇལ་འཛོམས་ཀྱིས། ཡབ་སྲས་གཉིས་སྐུ་ཚེ་དུ་མའི་
སྔོན་རོལ་ནས་ཕན་ཚུན་ཆོས་ཀྱིས་མཛའ་བ་ཤིན་ཏུ་གཅུགས་པའི་ཉམས་ཀྱིས་ནང་དག་པའི་
གསུང་གླེང་གིས་འབྱམས། དེ་ཡང་འདུལ་འཛིན་ཡོངས་ཀྱི་གཙུག་ནོར་པཎ་ཆེན་ཐམས་ཅད་
མཁྱེན་པ་མཆོག་གིས་སློབ་དཔོན་མཛད་དེ། ཚིགས་སྔ་མ་དགེ་ཚུལ་གྱི་སྡོམ་པ་བཞེས་
སྐབས་པཎ་ཆེན་ཐམས་ཅད་མཁྱེན་པས་རྟེན་འབྲེལ་ཁྱད་པར་ཅན་ལ་དགོངས་ཏེ་རྗེ་བླ་མ་
ཉིད་ཀྱི་མཚན་སྔ་མའི་དབུར་བློ་བཟང་ཞེས་པ་གསར་དུ་སྣོན་པར་མཛད་ཅིང་། འདི་ཉིན་
638



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
ནས་བཟུང་ལམ་རིམ་ཆེན་མོ་དང་། དཔལ་རྡོ་རྗེ་འཇིགས་བྱེད་ཀྱི་དབང་སོགས་གསན་པའི་
དབུ་བཙུགས། པཎ་ཆེན་རིན་པོ་ཆེ་དང་ལྷན་དུ་ལྕགས་མོ་གླང་གི་གནམ་ལོ་གསར་ཚེས་ཀྱི་
དགྱེས་སྟོན་གྲུབ་ནས། སྔར་སྲོལ་བཞིན་མཆོད་པའི་རྣམ་གྲངས་དཔག་ཏུ་མེད་པ་དང་བཅས་
ཏེ་ལྷ་ལྡན་སྨོན་ལམ་ཆེན་མོའི་ཐོག་མར་གསུང་ཆོས་རྭ་བའི་བཞུགས་ཁྲིར་ཕེབས་ཏེ། སྡེ་
སྣོད་འཛིན་པ་ཁྲི་ཁྲག་དུ་མའི་དབུས་སུ་ཞལ་གྱི་དཀྱིལ་འཁོར་འཛུམས་པ་དང་བཅས་གསུང་
ཚངས་པའི་དབྱངས་ཀྱིས་སྟོན་པའི་སྐྱེས་རབས་ལས་བརྩམས་པའི་གསུང་ཆོས་དང་། ཕྱི་དྲོ་
སྨོན་ལམ་གྱི་ཚོགས་དབུར་ཕེབས་ཏེ་ལྗགས་བསྔོ་རྒྱས་པ་མཛད་ཅིང་། སྐྱེ་བོ་ཁྲི་ཕྲག་དུ་མ་མི་
ཕྱེད་པའི་དད་པའི་ས་ལ་བཀོད། དེ་ལྟར་ལྷ་ལྡན་སྨོན་ལམ་གྱི་མཛད་རིམ་གྲུབ་རྗེས། པཎ་
ཆེན་རིན་པོ་ཆེ་གཙང་དུ་ཕྱིར་ཕེབས་བསྐྱངས། རྗེ་ཉིད་ཆོས་སྡེ་ཆེན་པོ་དཔལ་ལྡན་འབྲས་
སྤུངས་སུ་གོང་མ་ན་རིམ་གྱི་བཞུགས་གནས་དགའ་ལྡན་ཕོ་བྲང་དུ་ཕེབས་བཞུགས་གནང་
སྟེ། རྗེ་རྒྱལ་བ་གཉིས་པའི་རྒྱལ་ཚབ་ཟུར་པ་མཁས་ཤིང་གྲུབ་པའི་དབང་ཕྱུག་རྗེ་བློ་བཟང་
དར་རྒྱས་པའི་ཞལ་སྔ་ནས་རྗེ་ཉིད་ཀྱིས་མཚན་ཉིད་ཀྱི་སྐུ་ཡོན་གསན་སྦྱོང་གི་ཡོངས་འཛིན་
དུ་བསྟེན་ཏེ། རབ་འབྱམས་གཞུང་ལུགས་མཐའ་དག་ལ་གསན་སྦྱོང་ཤིན་ཏུ་འགྲུས་པར་
མཛད་པས་ཉིན་རེ་བཞིན་ཡང་མཁྱེན་རབ་ཀྱི་ཀློང་དབྱར་གྱི་ཆུ་གཏེར་ལྟར་འཕེལ་བར་གྱུར་
ཏེ། ཐུབ་པའི་གསུང་རབ་རྒྱ་མཚོ་ལྟ་བུ་ལ་མཁས་པའི་དེད་དཔོན་ཟླ་མེད་དུ་གྱུར་ཏོ། །དེ་
རྗེས་རིམ་པར་སེ་ར་དང་། དགའ་ལྡན་སོགས་སུ་རིང་ནས་གསོལ་བཏབ་བཞིན། སོ་སོ་ནས་
དགེ་འདུན་འདུས་པ་རྒྱ་མཚོས་གདུགས་དང་རྒྱལ་མཚན་སོགས་མཆོད་པའི་བཀོད་པ་མཐའ་
ཀླས་པ་དང་བཅས་ཏེ་གདན་དྲངས་པ་ལ་༧ཞབས་སེན་གྱི་པདྨོ་རྣམ་པར་བཀོད་དེ། དགེ་
འདུན་ཚོགས་པ་རྣམས་དང་། ཕྱོགས་གཞན་ནས་འདུས་པའི་དད་ལྡན་ཁྲི་ཕྲག་མང་པོར་
639



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
མཇལ་ཁ་དང་འདོད་ཆོས་སོགས་ཀྱིས་རེ་འདོད་མ་ལུས་པ་བསྐང༌། མེ་ཕོ་རྟ་༡༧༢༦ ལོར་
པཎ་ཆེན་ཐམས་ཅད་མཁྱེན་པ་གདན་དྲངས་ཏེ། ས་ག་ཟླ་བའི་ཚེས་བཅོ་ལྔ་ཉིན་དཔལ་ར་ས་
འཕྲུལ་སྣང་གི་གཙུག་ལག་ཁང་དུ་ངུར་སྨྲིག་འཆང་བ་ཐམས་ཅད་ཀྱི་གཙུག་གི་ནོར་བུ་པཎ་
ཆེན་ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོའི་ཞལ་སྔ་ནས་ཀྱི་མཁན་པོ་
དང༌། དགའ་ལྡན་ཁྲི་རིན་པོ་ཆེ་དཔལ་ལྡན་གྲགས་པས་ལས་སློབ་སོགས་འདུལ་འཛིན་དགེ་
བའི་བཤེས་གཉེན་ཆེན་པོ་གཅིག་གིས་ལྷག་པའི་བཅུ་ཕྲག་གསུམ་གྱི་དབུས་སུ་བསྙེན་པར་
རྫོགས་པའི་དགེ་སློང་གི་སྡོམ་པ་རྣམ་པར་དག་པ་བཞེས་པས་ངུར་སྨྲིག་གི་རྒྱལ་མཚན་
འཆང་བ་རྣམས་ཀྱི་གཙུག་གི་ནོར་བུ་ཐུབ་པའི་དབང་པོའི་རྒྱལ་ཚབ་ཆེན་པོར་མངའ་གསོལ་
བར་གྱུར་ཏོ། །དེ་ཡང་བསྟན་པའི་སྙིང་པོ་སོ་སོར་ཐར་པའི་ཚུལ་ཁྲིམས་ལ་རག་ལས་པར་
དགོངས་ཏེ། དམ་ཆོས་འདུལ་བའི་ཕྱག་ལེན་ཕྲ་མོ་ཚུན་ཆད་ཀྱང་ཐུགས་ཉམས་སུ་བཞེས་
པར་མཛད་དེ་ལྟུང་བའི་ཆ་ཤས་ཕྲ་མོ་རྣམས་ལ་ཡང་དྲན་ཤེས་བག་ཡོད་བརྟན་པོའི་སྒོ་ནས་
ཤིན་ཏུ་འཛེམས་ཤིང་། གཞན་དག་ལའང་ཚུལ་དེ་ལྟ་བུ་ནན་ཏན་དུ་འདོམས་པར་མཛད་
དོ། །འདི་སྐབས་སུ་བཀའི་བློན་པོ་རྣམས་ཐུགས་ནང་མ་གཤིན་པའི་དབང་གིས་དབུས་
གཙང་དུ་སྡེ་གཟར་ཡོ་ལངས་ཤིན་ཏུ་ཆེ་བས། རྗེ་ཉིད་ས་ཕོ་སྤྲེའུ་ ༡༧༢༨ ལོར་མདོ་སྨད་དུ་
ཆིབས་ཀྱི་ཁ་ལོ་བསྒྱུར་ཏེ། མགར་ཐར་ལྗོངས་སུ་ཕེབས་བཞུགས་གནང་། འདི་སྐབས་རྒྱུད་
སྨད་མཁན་པོ་རྡོ་རྗེ་འཆང་ངག་དབང་མཆོག་ལྡན་གྱི་ཞལ་སྔ་ནས་གསང་བདེ་འཇིགས་
གསུམ་སོགས་གསང་སྔགས་བླ་མེད་ཀྱི་རྒྱུད་བཤད་དང༌། བསྐྱེད་རྫོགས་ཀྱི་ཉམས་ཁྲིད་
སོགས་མདོ་སྔགས་ཀྱི་ཆོས་བཀའ་མཐའ་ཡས་པ་ཞིག་གསན་བསམ་གནང་ཞིང་། དེ་ཡང་
མགར་ཐར་དགའ་ལྡན་ཡོངས་ལ་སྦྱིན་པ་གཏོང་བའི་གཙུག་ལག་ཁང་ཆེན་པོ་རུ། རྗེ་ཉིད་
640



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
ཀྱིས་གྲྭ་ཚང་གསར་འཛུགས་གནང་སྟེ། དེར་ལོ་དྲུག་ཏུ་བཞུགས་ཤིང་། དེའི་རིང་ཐུགས་
དམ་གྱི་རིམ་པ་དང༌། མདོ་སྔགས་ཀྱི་གསན་བསམ་སོགས་ཆོས་སྤྱོད་ཤིན་ཏུ་འཕེལ་ཞིང་
དད་ལྡན་གྱི་སྐྱེ་བོ་ཁྲི་ཕྲག་དུ་མ་ལ་གཏན་དུ་བདེ་བའི་ཆོས་སྦྱིན་གྱི་སྒོ་འཕར་འབུམ་ཕྲག་ཕྱེ་
བར་མཛད་པ་སོགས་བསྟན་འགྲོའི་དོན་རླབས་པོ་ཆེ་བསྐྱངས་ཏེ། སླར་ཡང་དབུས་འགྱུར་རྡོ་
རྗེ་གདན་གཉིས་པ་ཕོ་བྲང་ཆེན་པོ་པོ་ཏ་ལར་མི་འཇིགས་སེངྒེས་བཏེག་པའི་གསེར་གྱི་ཁྲི་ཆེན་
པོར་༧ཞབས་སེན་མངོན་པར་འཁོད་པ་ན། གངས་ལྗོངས་ལྷ་སྡེ་མི་སྡེ་ཡོངས་ཀྱིས་དངོས་
པོའི་མཆོད་སྤྲིན་ཚད་མེད་པ་དང་བཅས་༧ཞབས་པད་བསྐལ་པ་རྒྱ་མཚོར་བརྟན་པའི་གསོལ་
འདེབས་ཞུས། དད་འདུས་ཀྱི་སྐྱེ་བོ་གྲངས་ལས་འདས་པར་ཉིན་རེ་བཞིན་མཇལ་ཁ་དང་།
གསུང་ཆོས་གནང་བ་སོགས་ཐུགས་སྐྱོ་ངལ་མེད་པའི་སྒོ་ནས་རེ་བ་ཡོངས་སུ་སྐོང་བར་
མཛད། དགེ་ཚུལ་སློང་སོགས་སོ་ཐར་གྱི་སྡོམ་པ་གནང་བ་གཅིག་པུ་ལ་མཚོན་ན། སྐུ་ཚེ་
དེར་དགེ་ཚུལ་བསྒྲུབ་བྱ་དགུ་སྟོང་བདུན་བརྒྱ་བདུན་བཅུ་དོན་བཞི་དང་། བསྙེན་རྫོགས་
བསྒྲུབ་བྱ་ཁྱོན་ཆིག་ཁྲི་དྲུག་སྟོང་དགུ་བརྒྱ་དགུ་བཅུ་གོ་གསུམ་བྱུང་བ་རྣམས་ལ་ཚིགས་སྔ་
ཕྱིའི་སྡོམ་པ་ལེགས་པར་བཀྲིན་སྩལ། དེ་བཞིན་དུ་དགེ་ཚུལ་མ་དང་། དགེ་བསྙེན་ཕ་མ་
བཅས་ཀྱི་སྡོམ་པ་གནང་བའང་བགྲང་གིས་མི་ཆོད། འདི་དག་གི་སྐབས་སུ་ལས་གྲལ་དུ་
སློབ་དཔོན་དང་ཁ་སྐོང་དུ་འོས་པའི་མཚན་ཉིད་ཡོངས་སུ་རྫོགས་པའི་གནས་བརྟན་འདུལ་
བ་འཛིན་པ་གསེར་རིའི་ཕྲེང་བ་ལྟ་བུ་ཚར་དུ་དངར་བས་ལྷན་ཆགས་ཤིང༌། ལས་ཀྱི་ཆོ་ག་
སྦྱོར་དངོས་རྗེས་གསུམ་གྱི་ཕྱག་ལེན་ཕྲ་ཞིབ་མཐའ་དག་འདུལ་བ་རང་སྐད་ཀྱི་ལུང་ལས་ཇི་
ལྟར་འབྱུང་བའི་ཚུལ་ལ་ཅུང་ཟད་ཀྱང་བསྲེ་བསླད་མེད་པའི་རིགས་པའི་དཔྱད་བཟོད་དང་།
སླ་ཆོས་སུ་མ་སོང་བའི་ནན་ཏན་དུ་མཛད་པ་སོགས་ཀྱིས་བཀྲིན་བསྐྱངས། ཁྱད་པར་དུ་ཡང་
641



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
གངས་རིའི་ཁྲོད་འདིར་ཕྱིས་སུ་དཔལ་དུས་ཀྱི་འཁོར་ལོའི་བཤད་སྒྲུབ་ཉམས་པ་ལྟ་བུར་གྱུར་
པ་གཞི་ནས་གསོ་བའི་ཐུགས་བསྐྱེད་རྒྱ་ཆེན་པོ་དང་བཅས་ཏེ། ཁྲི་ཆེན་རྡོ་རྗེ་འཆང་ངག་
དབང་མཆོག་ལྡན་ལ་མཎྜལ་དང་ཟང་ཟིང་གི་དངོས་པོ་རྒྱ་ཆེན་པོས་མཉེས་པར་མཛད་དེ།
དུས་ཀྱི་འཁོར་ལོའི་དབང་བཞི་ཡོངས་སུ་རྫོགས་པ་གསན་བཞེས་དང་འབྲེལ་འདི་ཉིད་ཀྱི་
རིམ་པ་གཉིས་ཀྱི་རྣལ་འབྱོར་ལ་ཉམས་བཞེས་མཐིལ་ཕྱིན་པ་མཛད་དེ། ཆུ་ཕོ་སྤྲེའུ་ལོ་
༡༧༥༢ ལོར་དཔལ་དུས་ཀྱི་འཁོར་ལོའི་སྒྲུབ་མཆོད་གསར་འཛུགས་དང་། དབང་ཆེན་
གནང་རྒྱུའི་ཆེད་དུ་འཕྱོང་རྒྱས་རི་བོ་བདེ་ཆེན་ནས་བྱོན་པའི་དུས་འཁོར་ཆོག་གྲྭ་བ་རྣམས་
དང་བཅས། སྒྲུབ་མཆོད་གནད་སྨིན་གནང་རྗེས། དུས་ཀྱི་འཁོར་ལོའི་རྒྱུད་དོན་དར་ཞིང་
རྒྱས་པ་སོགས་དགོངས་བཞེད་ཇི་བཞིན་འགྲུབ་པའི་ཆེད་དུ་གྲྭ་ས་ཆེན་པོ་ཁག་ལ་མང་སྐོལ་
དང༌། རི་བོ་དགའ་ལྡན་དུ་གསེར་གདུང་རིན་པོ་ཆེས་དབུས་རྟེན་རྣམས་ལ་སྙན་ཤལ་མཆོད་
སྤྲིན་དང༌། དམ་ཅན་ཆོས་སྐྱོང་བའི་སྲུང་མ་རྣམས་ལ་བསྐང་བ་ཕྲིན་བཅོལ་སྙན་ཤལ་སོགས་
རྒྱ་ཆེན་པོ་གནང༌། དེ་རྗེས་མེར་གན་མཁན་པོ་ཨང་དཀར་ཞབས་དྲུང་དང་། རི་བོ་བདེ་ཆེན་
པའི་ཆོག་གྲྭ་བ་རྣམས་ནས་གསོལ་བ་བཏབ་པ་བཞིན། རྒྱུད་སྡེ་གཞན་དང་བཤད་སྲོལ་མི་
འདྲ་བའི་དཔལ་དུས་ཀྱི་འཁོར་ལོའི་དབང་ཆེན་གནང་རྒྱུར། ཞུ་བ་པོ་པཎ་ཆེན་ཐམས་ཅད་
མཁྱེན་པ་རྗེ་བཙུན་བློ་བཟང་དཔལ་ལྡན་ཡེ་ཤེས་དང་། ཐུགས་སྲས་དེ་མོ་སྤྲུལ་སྐུ་རིན་པོ་ཆེ་
དང༌། རྗེ་དྲུང་སྤྲུལ་སྐུ། སེམས་དཔའ་སྤྲུལ་སྐུ། རྒྱལ་སྲས་སྤྲུལ་སྐུ། རྣམ་རྒྱལ་གྲྭ་ཚང་གི་དུས་
འཁོར་ཆོག་གྲྭ་བ་སོགས་ཁྱོན་འདུས་པ་ཆིག་སྟོང་སུམ་བརྒྱ་སྐོར་ལ། རྒྱུད་ནས་བཤད་པ་
ལྟར་སློབ་མ་རྗེས་བཟུང་གི་ཆོ་ག་མཛད་ཅིང་། དེ་རྗེས་ས་ཆོག་གི་སྐོར་རྣམས་དང་། སའི་ལྷ་
མོ་ལྷག་གནས་སོགས་སྟ་གོན་གྱི་རིམ་པ་རྣམས་སྔོན་དུ་སོང་བའི་སྒོ་ནས། རྡུལ་ཚོན་གྱིས་སྐུ་
642



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
གསུང་ཐུགས་ཡོངས་སུ་རྫོགས་པའི་དཀྱིལ་འཁོར་ལེགས་པར་བཞེངས་ཏེ་སྒྲུབ་ཅིང་མཆོད་
པ་དང་། བདག་ཉིད་ཞུགས་ཤིང་དབང་བཞི་བཞེས་ནས། བཅོམ་ལྡན་འདས་ཤཱཀྱ་ཐུབ་པ་
ཉིད་ཀྱིས་དང་པོའི་སངས་རྒྱས་དཔལ་དུས་ཀྱི་འཁོར་ལོའི་སྐུར་བཞེངས་ཏེ་རྒྱལ་པོ་ཟླ་བ་
བཟང་པོ་ལ་སོགས་པ་སྐལ་ལྡན་གྱི་སྐྱེས་བུ་རྣམས་ལ་རྒྱུད་ཀྱི་རྒྱལ་པོ་ཆེན་པོ་འདི་ཉིད་ཀྱི་
ཆོས་ཀྱི་འཁོར་ལོ་བསྐོར་བར་མཛད་པའི་དུས་ཁྱད་པར་ཅན། ནག་པས་ཉ་བའི་དུས་ཆེན་
དང་བསྟུན་ཉིན་གསུམ་གྱི་རིང་དཀྱིལ་འཁོར་དུ་འཇུག་པའི་སྐོར་དང་། བྱིས་པ་ལྟར་འཇུག་
པའི་དབང་བདུན་དང་། མཆོག་དབང་གོང་མ་དང་། གོང་ཆེན། རྡོ་རྗེ་སློབ་དཔོན་བདག་པོ་
ཆེན་པོའི་དབང་མཐའ་རྟེན་དང་བཅས་པ་རྗེ་བཙུན་བླ་མ་ཙོང་ཁ་པ་ཆེན་པོ་དང་། ཐུགས་
སྲས་མཁས་གྲུབ་སྨྲ་བའི་ཉི་མ་དགེ་ལེགས་དཔལ་བཟང་པོ་ཡབ་སྲས་དག་གི་དགོངས་པ་ཇི་
ལྟ་བ་བཞིན་ཕྱག་ལེན་རྣམས་དང་། དབང་བརྡ་འཕྲོད་ངེས་པའི་བཤད་པ་ཕྲ་ཞིབ་དང་བཅས་
ཏེ་བཀྲིན་ལེགས་པར་བསྐྱངས། འདི་ནས་བཟུང་ཆོས་འདིའི་རྒྱུན་མི་ཉམས་པར་བྱ་བའི་
ཕྱིར་རྣམ་རྒྱལ་གྲྭ་ཚང་གྲྭ་བ་སུམ་ཅུ་སོ་ལྔ་ལ་ཆོ་ག་ལེགས་པར་འཛིན་དུ་གཞུག་སྟེ། ཟླ་བ་
འབྱུང་ངོ་ཅོག་གི་ཚེས་བརྒྱད་ལ་དཔལ་དུས་ཀྱི་འཁོར་ལོའི་བདག་མདུན་བུམ་སྒྲུབ་སོགས་
སྔོན་དུ་འགྲོ་བའི་བདག་འཇུག་གི་ཆོ་ག་ཡོངས་སུ་རྫོགས་པ་དང་། ལོ་བསྟར་ནག་པ་ཟླ་བའི་
ཚེས་བདུན་ནས་བརྩམས་ཉིན་བདུན་གྱི་རིང་སྒྲུབ་མཆོད་རྒྱས་པར་བྱས་པའི་སྲོལ་ཡང་
འཛུགས་པར་མཛད་དོ། །མདོར་ན་འཕགས་མཆོག་ཕྱག་ན་པདྨོ་༧སྐྱབས་མགོན་༧རྒྱལ་
བའི་དབང་པོ་མཆོག་ཉིད་སྐུ་འཁྲུངས་པ་ཙམ་ཉིད་ནས་ཐུགས་སྙིང་རྗེ་ཆེན་པོའི་གཞན་དབང་
དུ་གྱུར་པས་ཅི་མཛད་ཐམས་ཅད་བསྟན་འགྲོར་སྨན་པའི་ཐབས་འབའ་ཞིག་ཏུ་སྦྱོར་བར་
མཛད། འཛམ་གླིང་ཡངས་པའི་ཁྱོན་ལ་དབང་བསྒྱུར་ཞིང་ཆེ་རྒུ་ཀུན་གྱིས་མཆོད་ཀྱང་ཁེངས་
643



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
པའི་དྲི་ཙམ་ཡང་མེད་པར་གདུལ་བྱ་དམན་པ་ལ་ཐུགས་བརྩེ་བ། ཐུགས་རྒྱུད་ལ་སྤངས་
རྟོགས་མ་ལུས་པ་མཐར་ཕྱིན་ཀྱང་ཕྱི་རབས་ཀྱི་གདུལ་བྱ་རྣམས་ལ་འདི་ལྟར་གྱིས་ཤིག་ཅེས་
བསླབ་པའི་ཕྱིར་ཡོངས་འཛིན་མཁས་པ་མང་པོ་བསྟེན་ཏེ་མདོ་རྒྱུད་དགོངས་འགྲེལ་དང་
བཅས་པ་ལ་གསན་སྦྱོང་མཐར་ཕྱིན་པར་མཛད་པས་མདོ་སྔགས་གཞུང་ལུགས་ཀུན་ལ་
མཁས་པ། སའི་སྟེང་གི་མཁོ་དགུའི་ཡོ་བྱད་ཐམས་ཅད་དྲུང་དུ་འདུས་ཤིང་ནམ་མཁའ་
མཛོད་ལ་མངའ་བརྙེས་ཀྱང་ཡོད་པ་རྒྱུ་མཚན་དུ་བྱས་ནས་གཟབ་འཕྱོར་དང་ཕྱར་གཡེང་གི་
རྣམ་པ་སྐད་ཅིག་ཀྱང་མི་མཛད་པས་ལོ་རེ་རེ་ན་བཟའ་གསར་པ་ཚར་རེ་ལས་བརྗེ་བར་མི་
མཛད་ཅིང་། ཆོས་གོས་རྣམ་པ་གསུམ་པོ་ཚད་དང་དབྱིབས་དང་བཞེས་ཚུལ་སོགས་འདུལ་
བ་ལས་ཇི་ལྟར་གསུངས་པ་ལས་དམན་ལྷག་ཏུ་མ་སོང་བར་མཛད་པ་སོགས་དྲན་ཤེས་བག་
ཡོད་བརྟན་པོས་ཅི་མཛད་འདུལ་བ་དང་བསྟན་ནས་མཛད་པས་སོ་ཐར་གྱི་ཚུལ་ཁྲིམས་
གཙང་བ། བདག་བས་གཞན་གཅེས་ཀྱི་ཐུགས་བསྐྱེད་བཟང་པོས་ཅི་མཛད་སེམས་ཅན་གྱི་
དོན་འབའ་ཞིག་ཏུ་མཛད་པས་བྱང་སེམས་ཀྱི་ཚུལ་ཁྲིམས་རྣམ་པར་དག་པ། གསང་སྔགས་
རྒྱུད་སྡེ་བཞིའི་དབང་ལུང་མན་ངག་མཐའ་དག་རྒྱུད་ལྡན་བླ་མ་དམ་པ་ལས་གསན་ཞིང་
ཐུགས་ཉམས་སུ་བཞེས་པས་ཉམས་རྟོགས་ཕུལ་ཕྱིན་བརྙེས་ཤིང་། རྡོ་རྗེ་ཐེག་པའི་དམ་ཚིག་
ལས་ནམ་ཡང་མི་འདའ་ཞིང་བཅས་པ་ཆེ་ཕྲ་མཐའ་དག་ཕྱག་ལེན་ལ་ཐེབས་པར་མཛད་
པས། རྒྱལ་བས་བསྔགས་པའི་རྡོ་རྗེ་འཛིན་པ་ཆེན་པོར་གྱུར། གཞན་ཡང་ཐུབ་པའི་བསྟན་
པ་གསལ་བར་བྱ་བའི་ཕྱིར་མདོ་སྔགས་ཀྱི་བསྟན་བཅོས་ཚིག་དོན་ཕུན་སུམ་ཚོགས་པ་མཐའ་
ཡས་པ་ཞིག་ཀྱང་ཕྱི་རབས་རྣམས་ཀྱི་དོན་དུ་འཇོག་པར་མཛད་པ་ལས། དུས་ཀྱི་འཁོར་
ལོའི་ཆོས་སྐོར་ལ་མཚོན་ན། བཅོམ་ལྡན་འདས་དུས་ཀྱི་འཁོར་ལོའི་རྒྱུད་འདེབས། དེའི་
644



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
མཆོག་དབང་གོང་མ་རྣམས་བསྐུར་ཚུལ། དུས་ཀྱི་འཁོར་ལོའི་སྐུ་གསུང་ཐུགས་ཡོངས་སུ་
རྫོགས་པའི་སྒྲུབ་ཐབས། དེའི་ཐུགས་དཀྱིལ་ཀྱི་སྒྲུབ་ཐབས། དེའི་ཚོགས་མཆོད་སོགས་
བརྩམས། མདོར་ན་མདོ་སྔགས་ཀྱི་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་
ཅད་དུ་སྤེལ་བ་ལ་རྒྱལ་བ་ཉིད་དང་མཚུངས་པའི་མཛད་ཕྲིན་རྨད་དུ་བྱུང་བ་བཀྲིན་བསྐྱངས་
ཏེ། མཐར་གདུལ་བྱ་གཞན་དོན་དུ་དགོངས་ནས། རྗེ་ཉིད་དགུང་གྲངས་ལྔ་བཅུར་བཞེས་པ།
རབ་བྱུང་བཅུ་གསུམ་པའི་མེ་མོ་གླང༌། ཕྱི་ལོ་༡༧༥༧ ལོར་དགོངས་པ་ཆོས་ཀྱི་དབྱིངས་སུ་
ཐིམ་པའི་ཚུལ་བསྟན་ཏོ། ། །
རྗེ་འདི་ཉིད་ལ་བསྟན་པ་ཡོངས་རྫོགས་འཛིན་ཅིང་སྤེལ་བ་ལ་མཐུ་ཐོབ་པའི་སྐྱེས་
ཆེན་གྱི་སློབ་མ་ནམ་མཁའི་སྐར་ཚོགས་ལྟ་བུ་ཞིག་བྱོན་པ་ལས། བརྒྱུད་འཛིན་གཙོ་བོ་ནི།
བདེ་ལྡན་ཞིང་གི་མགོན་པོ་པཎ་ཆེན་ཐམས་ཅད་མཁྱེན་པ་རྗེ་བཙུན་བློ་བཟང་དཔལ་ལྡན་ཡེ་
ཤེས་དཔལ་བཟང་པོ་སྟེ། རྗེ་འདི་ནི་ཤངས་བཀྲིས་རྩེར་ཡབ་ཐང་ལྷ་དང་། ཡུམ་ཉི་ཟླ་དབང་
མོ་གཉིས་ཀྱི་སྲས་སུ་རབ་བྱུང་བཅུ་གཉིས་པའི་ས་ཕོ་རྟ་ཕྱི་ལོ་༡༧༣༨ ལོར་ངོ་མཚར་གྱི་
མཚན་མ་དཔག་པར་དཀའ་བ་དང་བཅས་ཏེ་སྐུ་འཁྲུངས། བྱིས་པའི་སྐབས་ཉིད་ནས་ཀྱང་
ཞལ་ནས་མ་ཎི་དང་དམིགས་བརྩེ་མ་གསུངས་པ་སོགས་རྒྱལ་སྲས་དམ་པའི་སྤྱོད་པས་དུས་
འདའ་བར་མཛད། མི་རིང་བར་ལ་མོ་ཆོས་སྐྱོང་གིས་བཀྲིས་རྩེའི་སྲས་པོ་དེ་ཉིད་པཎ་ཆེན་
ཐམས་ཅད་མཁྱེན་པ་རྗེ་བཙུན་བློ་བཟང་ཡེ་ཤེས་དཔལ་བཟང་པོའི་སྐུའི་ཡང་སྲིད་འཁྲུལ་
མེད་ཡིན་ཚུལ་སྔ་ཕྱིར་ལུང་བསྟན་པ་ལྟར། དགུང་གྲངས་གསུམ་དུ་ཕེབས་སྐབས་༧རྒྱལ་
མཆོག་ཐམས་ཅད་མཁྱེན་པ་བསྐལ་བཟང་རྒྱ་མཚོ་མཆོག་གི་ཞལ་སྔ་ནས་བློ་བཟང་དཔལ་
ལྡན་ཡེ་ཤེས་ཞེས་པའི་མཚན་གསོལ་གནང་། དགུང་གྲངས་བཞིར་དགེ་འདུན་ཁྲི་ཕྲག་
645



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བརྒལ་བས་མཆོད་པའི་བྱེ་བྲག་སྣ་ཚོགས་པ་དང་བཅས་ཏེ་བཀྲིས་ལྷུན་པོ་དཔལ་གྱི་སྡེ་ཆེན་
ཕྱོགས་ཐམས་ཅད་ལས་རྣམ་པར་རྒྱལ་བའི་གླིང་གི་ཕོ་བྲང་དུ་གདན་དྲངས་ཏེ་ཆེ་རྒུ་མཐའ་
དག་གིས་ཞབས་ཀྱི་པདྨོ་ལ་མངོན་པར་མཆོད། དེ་ནས་རྗེ་མཙུན་བླ་མ་ངག་དབང་བྱམས་
པའི་དྲུང་ནས་བྱང་ཆུབ་ལམ་སྒྲོན་སོགས་ཆོས་བཀའ་ཅི་རིགས་ཤིག་གི་ལྗགས་ལུང་གསན།
དེ་རྗེས་ཡོངས་འཛིན་བློ་བཟང་བཟོད་པ་མཆོག་གི་མདུན་ནས། རྗེ་བཙུན་ཙོང་ཁ་པ་ཆེན་པོ་
ལ་བརྟེན་པའི་བླ་མའི་རྣལ་འབྱོར། དབྱངས་ཅན་མའི་བསྟོད་པ། འཇམ་དཀར་སྒྲུབ་ཐབས།
བདེ་གསང་འཇིགས་གསུམ་གྱི་དབང་དང་རྗེས་གནང་། བཀའ་འགྱུར་རིན་པོ་ཆེ་དང་། རྗེ་
རིན་པོ་ཆེའི་གསུང་འབུམ་སོགས་ཀྱི་ལུང་གསན། དགུང་ལོ་བདུན་དུ་བཞེས་སྐབས།
བཀྲིས་ལྷུན་པོའི་གཙུག་ལག་ཁང་ཆེན་པོར་མི་འཇིགས་སེང་གེའི་ཁྲི་ལ་ཕེབས་ནས་གསུང་
ཚངས་པའི་དབྱངས་ཀྱིས་མཆོག་གསུམ་གྱི་ཐུགས་རྗེ་བསྐུལ་ཏེ་བདེན་པའི་མཐུ་བརྗོད་པའི་
ལྗགས་བསྔོ་གནང་སྟེ། དགེ་འདུན་གྱི་སྡེ་ཆེན་པོའི་དབུས་སུ་ཆོས་ཀྱི་བདུད་རྩི་སྩལ་བའི་རྟེན་
འབྱུང་གི་སྒོ་འཕར་ཡོངས་སུ་ཕྱེ་བར་མཛད། དགུང་གྲངས་བཅུ་གཉིས་སྐབས་དབུས་ཕྱོགས་
སུ་༧རྒྱལ་བ་ཐམས་ཅད་མཁྱེན་པ་མཇལ་བཅར་སླད་ཆིབས་ཞལ་སྒྱུར་ཏེ། ཕོ་བྲང་ཆེན་པོ་པོ་
ཏ་ལར་རྒྱལ་བ་ཡབ་སྲས་གསེར་ཞལ་ལྷན་རྒྱས་ནས་ལྷ་མི་ཐམས་ཅད་ཚིམ་པར་མཛད། དེ་
ནས་ས་ཟླའི་ཚེས་བཅོ་ལྔ་ཉིན་ལྷ་ལྡན་སྤྲུལ་པའི་གཙུག་ལག་ཁང་དུ་གངས་ཅན་མགོན་པོ་
༧རྒྱལ་དབང་ཐམས་ཅད་མཁྱེན་པ་ཆེན་པོ་རྗེ་བཙུན་བློ་བཟང་བསྐལ་བཟང་རྒྱ་མཚོ་དཔལ་
བཟང་པོས་མཁན་སློབ་སྦྲགས་མ་མཛད་དེ་འདུལ་འཛིན་བཅུ་ཚོགས་ཀྱི་དབུས་སུ་ཚིགས་སྔ་
མ་དགེ་ཚུལ་གྱི་སྡོམ་པ་ལེགས་པར་བཞེས་ཏེ་སྟོན་པ་ཐུབ་པའི་དབང་པོའི་གདུང་འཚོབ་ངུར་
སྨིག་རྒྱལ་མཚན་འཛིན་པ་རྣམས་ཀྱི་གཙུག་གི་ནོར་བུར་དབང་བསྐུར་བར་མཛད་དོ། །དེ་
646



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
ནས་གཙང་དུ་ཆིབས་ཁ་བསྐྱོད་དེ་ཆོས་གྲྭ་ཆེན་པོ་བཀྲིས་ལྷུན་པོར་རྒྱལ་བསྟན་མི་ནུབ་པའི་
སྲོག་ཤིང་དུ་གཡོ་བ་མེད་པར་བཞུགས་ཤིང༌། གདུལ་བྱ་རྣམས་ལ་འདོམས་ཕྱིར་ཀློག་པ་
ཐོས་བསམ་དང་། སྤོང་བ་བསམ་གཏན་གྱིས་དུས་འདའ་བར་མཛད། དགུང་གྲངས་བཅོ་
ལྔར་ཕེབས་པ། ཆུ་ཕོ་སྤྲེའུའི་ལོར་སླར་ཡང་འཕགས་མཆོག་ཕྱག་ན་པདྨོ་༧རྒྱལ་བ་ཐམས་
ཅད་མཁྱེན་པའི་མདུན་ནས་མདོ་སྔགས་ཀྱི་ཆོས་བཀའ་མཐའ་དག་གསན་བཞེད་ཀྱིས་ཕོ་
བྲང་ཆེན་པོ་པོ་ཏ་ལར་ཕེབས་ཏེ། ཐོག་མར་རྡོ་རྗེ་ཕྲེང་བའི་དབང་ཡོངས་རྫོགས། མི་ཏྲ་བརྒྱ་
རྩ། བ་རི་བརྒྱ་རྩ། སྣར་ཐང་བརྒྱ་རྩ། སྒྲུབ་ཐབས་རྒྱ་མཚོ། མགོན་ཆེན་བཅུ་གསུམ།
འཇིགས་བྱེད་བཅུ་གསུམ་མའི་དབང་སོགས་གསན། དེ་རྗེས་ཟླ་བ་དགུ་པའི་ཚེས་བརྒྱད་ལ་
དཔལ་དུས་ཀྱི་འཁོར་ལོའི་དབང་ཆེན་གསན་པའི་དབུ་ཚུགས་ཏེ། ཚེས་བརྒྱད་ཀྱི་ཉིན་སློབ་
མ་རྗེས་འཛིན་དང༌། དགུ་ལ་སྟ་གོན་གནང་། དེ་ནས་ཚེས་བཅུ་བཞི་བར་ལ་ས་ཆོག་དང་
རྡུལ་ཚོན་གྱི་དཀྱིལ་འཁོར་སྒྲུབ་པར་མཛད། ཚེས་བཅོ་ལྔ་ནས་དུས་འཁོར་དབང་དངོས་
གཞི་བྱིས་པ་ལྟར་འཇུག་པའི་དབང་བདུན། དབང་གོང་མ། གོང་ཆེན། རྡོ་རྗེ་སློབ་དཔོན་
བདག་པོ་ཆེན་པོའི་དབང་བཅས་མཁས་གྲུབ་ཐམས་ཅད་མཁྱེན་པ་ནས་བརྒྱུད་པའི་དབང་
ཟབ་མོ་ཕྱག་ལེན་རྣམ་པར་དག་པ་རྒྱས་པར་སྩལ་ཏེ། དཔལ་ལྡན་དུས་ཀྱི་འཁོར་ལོའི་རྒྱུད་
ཀྱི་བདག་པོར་མངའ་གསོལ་བར་མཛད་དོ། །དེ་ལྟར་འཕགས་མཆོག་ཕྱག་ན་པདྨོའི་ཞལ་གྱི་
བུམ་བཟང་ལས་འོངས་པའི་མདོ་སྔགས་ལེགས་བཤད་ཀྱི་བདུད་རྩིས་ཐུགས་ལེགས་པར་
ཚིམ་སྟེ་ཆོས་གྲྭ་ཆེན་པོ་བཀྲིས་ལྷུན་པོར་༧ཞབས་སོར་བཀྲིས་ཀྱི་རེ་ཁ་མངོན་པར་འཁོད་དེ།
བསྡུས་གྲྭའི་གསན་སྦྱོང་ནས་དབུ་བཟུང་ཚད་མའི་གཞུང་མཐའ་དག་ལ་གསན་བསམ་
དཔྱིས་ཕྱིན་པར་མཛད་པས་དཔལ་ལྡན་ཆོས་ཀྱི་གྲགས་པ་སླར་ཡང་འོངས་པ་བཞིན་དྲི་མ་
647



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
མེད་པའི་རིགས་པའི་ང་རོ་རེ་རེས་ཀྱང་གངས་རིའི་ཁྲོད་ཀྱི་མཁས་པར་རློམས་པ་མཐའ་དག་
གི་སྤོབས་པ་ལན་མེད་དུ་མཛད། དེ་ནས་རྗེ་ཉིད་དགུང་ལོ་ཉི་ཤུར་ཕེབས་པ་མེ་མོ་གླང་གི་
ལོར་༧རྒྱལ་བ་ཐམས་ཅད་མཁྱེན་པ་ཆེན་པོ་དགོངས་པ་ཞི་བར་གཤེགས་པ་གསན་པས་
ཐུགས་ངལ་ཚད་མེད་པ་མཛད་ཅིང་དགོངས་རྫོགས་རྒྱ་ཆེན་པོ་སྒྲུབ་པར་མཛད། ལོ་དེའི་
རྒྱལ་བས་ཆོས་འཁོར་བསྐོར་བའི་དུས་ཆེན་ཉིན་བླ་བྲང་རྒྱལ་མཚན་མཐོན་པོའི་གཟིམ་ཆུང་
ཡིད་དགའ་ཆོས་འཛིན་དུ་གནས་བརྟན་འདུལ་བ་འཛིན་པ་ཆེན་པོ་ཡོངས་འཛིན་བློ་བཟང་
ཆོས་འཕེལ་གྱིས་མཁན་པོ་མཛད་དེ་དད་པའི་དགེ་འདུན་གྲངས་ཚང་བའི་དབུས་སུ་བསྙེན་
རྫོགས་བཞེས་ཏེ་ཐུབ་པའི་དབང་པོའི་ཞལ་སྐྱིན་དུ་གྱུར་ཏོ། །དེ་ནས་རྗེ་བཙུན་བླ་མ་ངག་
དབང་བྱམས་པ་གདན་དྲངས་ནས་ཐོག་མར་བྱང་ཆུབ་ལམ་རིམ་བདེ་ལམ་གྱི་ཁྲིད་མྱོང་ཁྲིད་
དུ་མཛད་དེ་རྒྱས་པར་གསན། དེ་རྗེས་ལམ་རིམ་ཆེན་མོའི་བཤད་ལུང་དང་། གསང་བ་
འདུས་པའི་རིམ་གཉིས་ཀྱི་ཁྲིད་དང་། དཔལ་འཁོར་ལོ་སྡོམ་པའི་དབང་ཁྲིད། དཔལ་རྡོ་རྗེ་
འཇིགས་བྱེད་ཆེན་པོའི་རིམ་གཉིས་ཀྱི་ཁྲིད། བཀའ་གདམས་ཐིག་ལེ་བཅུ་དྲུག་གི་དབང་
དང་མན་ངག་སོགས་གསན་ཏེ་གསང་ཆེན་བསྟན་པའི་བདག་པོའི་སྐུར་བཞེངས། དེ་ནས་
རིམ་བཞིན་སྔགས་ཁང་དུ་དགེ་འདུན་དྲུག་བརྒྱ་སྐོར་ལ་དཔལ་རྡོ་རྗེ་འཇིགས་བྱེད་ཆེན་པོའི་
དབང་བཞི་སྟ་གོན་དང་བཅས་པ་དང༌། བཀྲིས་ལྷུན་པོའི་ཚོགས་ཆེན་ལ་ལམ་རིམ་གྱི་ཁྲིད་
རྒྱས་པ་སོགས་སྩལ། དེ་རྗེས་ལྕང་སྐྱ་རིན་པོ་ཆེས་དབུས་སུ་སྤྱན་དྲངས་ཏེ་དཔལ་དུས་ཀྱི་
འཁོར་ལོའི་དབང་ཆེན་གནང་དགོས་པར་གསོལ་བ་བཏབ་པ་ལྟར། ཕོ་བྲང་ཆེན་པོ་པོ་ཏ་
ལའི་གཟིམ་ཆུང་ཁམས་གསུམ་རྣམ་རྒྱལ་དུ་སློབ་མ་རྗེས་འཛིན་གྱི་ཆོ་ག་མཛད་དེ། ཚོམས་
ཆེན་དུ་ལྕང་སྐྱ་རིན་པོ་ཆེས་དབུས་དགེ་འདུན་ཉིས་སྟོང་བརྒལ་བར་དཔལ་དུས་ཀྱི་འཁོར་
648



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
ལོའི་དབང་སྟ་གོན་དང་བཅས་པ་ཡོངས་སུ་རྫོགས་པ་གནང་སྟེ། དཔལ་དུས་ཀྱི་འཁོར་ལོའི་
བསྟན་པ་ཉིན་མོ་ལྟར་གསལ་བར་མཛད། གཞན་ཡང་སེ་འབྲས་དགའ་གསུམ་རྒྱུད་སྟོད་
སྨད་སོགས་དབུས་ཕྱོགས་ཀྱི་དགེ་འདུན་རྣམས་ལ་མདོ་སྔགས་ཀྱི་ཆོས་རྒྱ་ཆེར་སྩལ་ཏེ་
གདན་ས་ཆེན་པོ་བཀྲིས་ལྷུན་པོར་ཕེབས་པ་ན། རྗེ་བདག་ཉིད་ཆེན་པོའི་རྣམ་ཐར་བཞིན་
ཤིང་རྟ་ཆེན་པོའི་གཞུང་རྣམས་ལ་སྦྱངས་པ་མཐར་ཕྱིན་པ་ཞིག་མཛད་བཞེད་ནས་མངོན་
རྟོགས་རྒྱན་ཐུགས་ལ་བཟུང་སྟེ་ཕར་ཕྱིན་གྱི་གསན་སྦྱོང་དང་། དབུ་མ་འཇུག་པ་ཐུགས་ལ་
བཟུང་སྟེ་དབུ་མའི་གསན་སྦྱོང་དང༌། འདུལ་བ་མདོ་རྩ་བ་ཐུགས་ལ་བཟུང་སྟེ་འདུལ་བའི་
གསན་སྦྱོང་དང་། མངོན་པ་མཛོད་ཐུགས་ལ་བཟུང་སྟེ་མངོན་པའི་གསན་སྦྱོང་རྣམས་དང༌།
རྒྱ་གར་མཁས་པའི་གཞུང་རྣམས་དང་རྗེ་ཡབ་སྲས་ཀྱི་གཞུང་རྣམས་ལ་ལེགས་པར་གཟིགས་
ཏེ་མཐའ་ཆོད་པར་མཛད། སྔགས་པ་ཚོགས་ཡོངས་ལ་བདེ་མཆོག་གི་དབང་ཆེན་སྩལ་ནས་
སྔགས་ཁང་དུ་བདེ་མཆོག་གི་ཆོ་ག་འཛུགས་པར་མཛད་པ་དང་། དུས་འཁོར་སྒྲུབ་མཆོད་
ཀྱང་བཙུགས་ཏེ། ཇི་སྲིད་རྒྱལ་བསྟན་ནམ་གནས་བར་ནག་ཟླའི་ནང་དུ་དུས་འཁོར་སྒྲུབ་
མཆོད་ཆག་མེད་ཡོང་བའི་བཀའ་འདོམས་མཛད། དེའི་ཚེ་སྔོན་ཤམྦྷ་ལར་རིགས་ལྡན་འཇམ་
དཔལ་གྲགས་པས་དྲང་སྲོང་ཉི་མའི་ཤིང་རྟ་སོགས་སྐལ་ལྡན་གྱི་སློབ་མ་བྱེ་བ་ཕྲག་མང་པོ་
དཀྱིལ་འཁོར་ཆེན་པོར་འཛུད་པར་མཛད་པ་ལྟར། རྗེ་འདིས་ཀྱང་དཔལ་དུས་ཀྱི་འཁོར་
ལོའི་བསྟན་པ་ཆེས་ཆེར་རྒྱས་པར་བྱ་བའི་རྟེན་འབྲེལ་དུ་བཀྲིས་ལྷུན་པོའི་དགེ་འདུན་ཚང་མ་
དུས་འཁོར་སྒྲུབ་མཆོད་ཀྱི་ཐོག་དཀྱིལ་འཁོར་མཇལ་བ་དང་རྗེ་ཉིད་ཀྱི་བྱིན་རླབས་ཞུ་བ་
བཅས་ལ་གཏོང་བར་མཛད། དེ་སྐབས་གནས་གསུམ་གྱི་དཔའ་བོ་དང་རྣལ་འབྱོར་མ་
རྣམས་ཆེས་ཆེར་དགྱེས་པའི་རྟགས་སུ་ནམ་མཁར་འཇའ་སྤྲིན་འཁྲིགས་པ་སོགས་ངོ་མཚར་
649



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བའི་ལྟས་མང་དུ་བྱུང་ངོ༌། །དེ་ནས་རྣམ་འདྲེན་རྒྱལ་བའི་དབང་པོས་གདན་ཞུ་གནང་སྟེ་
དབུས་ཕྱོགས་སུ་ཕེབས། རྒྱལ་བས་ཆོས་འཁོར་བསྐོར་བའི་དུས་ཆེན་ཉིན། ལྷ་ལྡན་སྤྲུལ་
པའི་གཙུག་ལག་ཁང་གི་ཇོ་བོ་ཤཱཀྱ་མུ་ནེའི་སྤྱན་སྔར་རྗེ་འདིས་མཁན་སློབ་སྦྲགས་མ་མཛད་
དེ་དགེ་འདུན་གྲངས་ཚང་བའི་དབུས་སུ་རབ་ཏུ་བྱུང་ཞིང་དགེ་ཚུལ་གྱི་སྡོམ་པ་བཞེས་ཏེ་གངས་
ཅན་གྱི་འགྲོ་བའི་མགོན་པོ་རྗེ་བཙུན་བློ་བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོ་
དཔལ་བཟང་པོ་ཞེས་ཐུབ་དབང་སླར་ཡང་ཕྱོགས་འདིར་བྱོན་པ་ཇི་ལྟ་བ་བཞིན་དུ་ངུར་སྨིག་
འཛིན་པའི་མཆོག་ཏུ་གྱུར་ཏོ། །དེ་ནས་༧རྒྱལ་བ་ཡབ་སྲས་གཉིས་ཀ་ཕོ་བྲང་ཆེན་པོ་པོ་ཏ་
ལར་ཕེབས་ཏེ་ལམ་རིམ་བདེ་ལམ་མྱུར་ལམ་སོགས་འཇམ་མགོན་རྒྱལ་བ་གཉིས་པའི་སྙན་
རྒྱུད་ཀྱི་མན་ངག་རྣམས་དང་། དཔལ་རྡོ་རྗེ་འཇིགས་བྱེད་ཆེན་པོ་ལྷ་བཅུ་གསུམ་མའི་དབང་
སོགས་འབུལ་བར་མཛད་དེ། གདན་ས་ཆེན་པོ་བཀྲིས་ལྷུན་པོར་ཞབས་སོར་བཀོད་ནས་
འཁོར་ལོ་གསུམ་གྱི་ཕྲིན་ལས་སྐྱོང་བར་མཛད་ཅིང་། ལྷག་པར་མེ་ཕོ་ཁྱིའི་ལོར་སྔགས་གྲྭའི་
དགེ་འདུན་པ་སོགས་སྐལ་ལྡན་དུ་མ་ལ་དཔལ་དུས་ཀྱི་འཁོར་ལོའི་དབང་ཆེན་སློབ་མ་རྗེས་
བཟུང་ནས་གོང་ཆེན་བདག་པོ་ཆེན་པོའི་དབང་གི་བར་རྒྱུས་པར་སྩལ་ཏེ། རིགས་ལྡན་
འཇམ་དཔལ་གྲགས་པ་སླར་ཡང་གངས་རིའི་ཁྲོད་དུ་ཕེབས་ནས་དཔལ་ལྡན་དང་པོའི་
སངས་རྒྱས་ཀྱི་རྒྱུད་ཆེན་གསལ་བར་མཛད་དོ་ཞེས་ས་སྟེང་མ་ལུས་པར་གྲགས་པས་ཁྱབ་
པར་གྱུར། གཞན་ཡང་བཀྲིས་ལྷུན་པོའི་ཚོགས་ཆེན་དུ་ལོ་བསྟར་དབྱར་གནས་ཀྱི་སྐབས་
ཤིང་རྟ་ཆེན་པོའི་གཞུང་རྣམས་ཀྱི་བཤད་ལུང་དང་། སྐྱེས་རབས་སོ་བཞི་པའི་གཟབས་
བཤད། ལམ་རིམ་ཆེན་མོའི་བཤད་ལུང་། ལྷག་པའི་ལྷ་མང་པོའི་རྗེས་གནང་རིམ་པར་སྩལ།
སླར་ཡང་༧རྒྱལ་བ་ཐམས་ཅད་མཁྱེན་པས་དབུས་སུ་སྤྱན་དྲངས་ཏེ། ཕོ་བྲང་ཆེན་པོ་པོ་ཏ་
650



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
ལར་ཕེབས་ནས་ཐམས་ཅད་མཁྱེན་པ་ཕྱག་ན་པདྨོ་མཆོག་ལ་སྔ་ཕྱིར་མདོ་སྔགས་ཀྱི་ཆོས་
ཚུལ་མཐའ་དག་བུམ་པ་གང་བྱོའི་ཚུལ་དུ་འབུལ་བཞེས་མཛད་པ་དང་། ཁྱད་པར་མེ་མོ་བྱའི་
ལོ་ས་ཟླའི་ཚེས་བཅོ་ལྔ་ཉིན་ལྷ་ལྡན་སྤྲུལ་པའི་གཙུག་ལག་ཁང་གི་ཇོ་བོ་ཤཱཀྱ་མུ་ནེའི་མདུན་
དུ་རྗེ་འདིས་མཁན་པོ་མཛད། ཡོངས་འཛིན་རིན་པོ་ཆེ་ངག་དབང་ཆོས་གྲགས་ཀྱིས་ལས་
སློབ་སོགས་མཛད་དེ་གངས་རིའི་ཁྲོད་ཀྱི་འདུལ་འཛིན་དམ་པ་ཉི་ཤུ་རྩ་ལྔའི་དབུས་སུ་༧རྒྱལ་
དབང་ཐམས་ཅད་མཁྱེན་པ་རྗེ་བཙུན་བློ་བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོ་
དཔལ་བཟང་པོ་མཆོག་གསོལ་བཞིའི་ལས་ཀྱིས་བསྙེན་པར་རྫོགས་ཏེ། ཐུབ་པའི་རྒྱལ་ཚབ་
བྱང་ཕྱོགས་བསིལ་ལྡན་ལྗོངས་ཀྱི་བསྟན་པ་ཡོངས་རྫོགས་ཀྱི་བདག་པོར་མངའ་གསོལ་
མཛད་ཅིང་། མགོན་པོ་ཐུགས་རྗེ་ཅན་ཉིད་ཀྱིས་སྔོན་ཡུན་རིང་པོ་ནས་ཕྱག་མཚན་དུ་བཟུང་
བའི་བྱང་ཕྱོགས་གངས་རིའི་ལྗོངས་ལུགས་གཉིས་ཀྱིས་སྐྱོང་ཚུལ་འདི་ལྟར་མཛད་དགོས་
ཞེས་ཞལ་ཏ་ཞིབ་རྒྱས་སུ་ཞུ་བར་མཛད་ནས། རྒྱལ་བ་ཡབ་སྲས་གཉིས་ཀ་ཕན་ཚུན་ཐུགས་
འཕྲེང་བཞིན་པས་སྐྱབས་འཇུག་ཞུ་བར་མཛད་དེ་རྗེ་འདི་ཉིད་གཙང་ཕྱོགས་སུ་ཆིབས་ཞལ་
བསྒྱུར་ཏེ། བཀྲིས་ལྷུན་པོར་གཉུག་མར་གནས་པ་དང་། ཕྱོགས་གཞན་ནས་འདུས་པའི་དགེ་
འདུན་བགྲང་བ་ལས་འདས་པ་ལ་མདོ་སྔགས་ཆོས་ཀྱི་འཁོར་ལོ་བར་མེད་དུ་བསྐོར་བར་
མཛད་པ་སོགས། མདོར་ན་རྗེ་འདིས་རྒྱལ་བ་སྲས་བཅས་ཐམས་ཅད་ཀྱི་མཛད་པའི་ཁུར་
བདག་གིར་བཞེས་ཏེ་ཐོས་བསམ་སྒོམ་གསུམ་འཆད་རྩོད་རྩོམ་གསུམ་གྱི་སྒོ་ནས་ཕྲིན་ལས་
རྨད་དུ་བྱུང་བ་བསྐྱངས་ཤིང་། ཕྱི་རབས་ཀྱི་གདུལ་བྱ་རྣམས་ཀྱི་ཕྱིར་ལེགས་བཤད་ཀྱི་རྩོམ་
པའང་མང་དུ་མཛད་པ་ལས། དཔལ་དུས་ཀྱི་འཁོར་ལོའི་ཆོས་སྐོར་ལ་མཚོན་ན། དཔལ་
དུས་ཀྱི་འཁོར་ལོའི་བསྙེན་ཡིག་དང་། དུས་ཀྱི་འཁོར་ལོའི་ཞི་བའི་སྦྱིན་སྲེག དཔལ་དུས་ཀྱི་
651



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འཁོར་ལོའི་སྐུ་གསུང་ཐུགས་ཡོངས་སུ་རྫོགས་པའི་སྒྲུབ་ཐབས་བདུད་རྩིའི་འབྱུང་གནས།
དེའི་སྒྲུབ་ཐབས་རིན་པོ་ཆེའི་གཏེར་མཛོད། ཤམྦྷ་ལར་སྐྱེ་བའི་སྨོན་ཚིག་དང་དེའི་ཞིང་
བཀོད་ལ་སོགས་པ་ལེགས་བཤད་མཐའ་ཡས་པ་ཞིག་མཆིས་སོ། །དེ་ལྟར་རྗེ་འདིས་དབུས་
གཙང་གི་ལྗོངས་སུ་སྐུ་ཚེ་འདིར་དངོས་ཀྱི་གདུལ་བྱ་རྣམས་ཀྱི་དོན་ཕལ་ཆེར་མཛད་ཟིན་ནས།
དབང་ཕྱོགས་སུ་ཆིབས་ཁ་བསྐྱོད་དེ་རིམ་གྱིས་འཇམ་དབྱངས་གོང་མ་ཆེན་པོ་དང་ཞལ་
འཛོམས་ཏེ་འཛམ་གླིང་སྐྱེ་འགྲོ་ཡོངས་ལ་ཕན་བདེ་སྤེལ་བ་དང་། ལྷ་དང་བཅས་པའི་འགྲོ་བ་
མ་ལུས་པའི་ཕན་བདེའི་གཞི་གཅིག་པུ་རྒྱལ་བའི་བསྟན་པ་རིན་པོ་ཆེ་མི་ཉམས་ཤིང་འཕེལ་
བ་དང་། ལྷག་པར་འཇམ་མགོན་བླ་མའི་ལུགས་བཟང་དྲི་མ་མེད་པ་འདི་ཉིད་ནམ་ཡང་མི་
ཉམས་ཤིང་ཆེས་ཆེར་འཕེལ་བར་བྱ་བའི་ཚུལ་ལས་བརྩམས་ཏེ་བཀའ་བགྲོ་བར་མཛད་པ་
སོགས་ཀྱིས་བསྟན་འགྲོའི་ཕྲིན་ལས་བསམ་གྱིས་མི་ཁྱབ་པ་བསྐྱངས་ཏེ། མཐར་གདུལ་བྱ་
རྟག་འཛིན་ཅན་རྣམས་གདུལ་བའི་སླད་དུ་རབ་བྱུང་བཅུ་གསུམ་པའི་ལྕགས་ཕོ་བྱི་བ། ཕྱི་ལོ་
༡༧༨༠ ལོར་མྱ་ངན་ལས་འདས་བའི་ཚུལ་བསྟན་ཏོ། །
དེ་ཡང་རྗེ་འདི་ཉིད་ལ་གསུང་ལས་སྐྱེས་པའི་སློབ་ཚོགས་དཔག་ཏུ་མེད་པ་ཞིག་
བྱོན་པ་ལས། ཆོས་འདི་པའི་བརྒྱུད་འཛིན་གྱི་གཙོ་བོ་ནི། རྒྱལ་སྲས་བསྐལ་བཟང་ཐུབ་
བསྟན་འཇིགས་མེད་རྒྱ་མཚོ། དེས་རྡོ་རྗེ་འཆང་ཡེ་ཤེས་རྒྱལ་མཚན། དེས་ཐམས་ཅད་
མཁྱེན་པ་བློ་བཟང་འཇམ་དཔལ་རྒྱ་མཚོ། དེས་ཁྲི་ཆེན་འཇམ་དཔལ་ཚུལ་ཁྲིམས། དེས་ཁྲི་
ཆེན་བློ་བཟང་མཁྱེན་རབ་དབང་ཕྱུག དེས་ཡོངས་འཛིན་བློ་བཟང་ཚུལ་ཁྲིམས་བྱམས་པ་རྒྱ་
མཚོ། དེས་སེར་སྐོང་ངག་དབང་ཚུལ་ཁྲིམས་དོན་ལྡན། དེས་རྗེ་བཙུན་ངག་དབང་ཐུབ་
བསྟན་ཆོས་ཀྱི་དབང་ཕྱུག དེས་འཇམ་མགོན་རྒྱལ་བའི་རྒྱལ་ཚབ་ཡོངས་འཛིན་གླིང་སྤྲུལ་རྡོ་
652



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
རྗེ་འཆང་ཐུབ་བསྟན་ལུང་རྟོགས་རྣམ་རྒྱལ་ཕྲིན་ལས་དཔལ་བཟང་པོ་སྟེ།
རྗེ་བླ་མ་འདི་ནི་དབུས་གཙང་རུ་བཞིར་གྲགས་པའི་དབུ་རུའི་སའི་ཆར། ཡབ་ཕུ་
ཞེས་པའི་ས་ཁུལ་དུ་དཀར་བོག་གི་ཁྱིམ་དུ་ཡབ་ཀུན་དགའ་ཚེ་རིང་དང༌། ཡུམ་བསོད་
ནམས་བདེ་སྐྱིད་གཉིས་ཀྱི་སྲས་སུ། རབ་བྱུང་བཅོ་ལྔ་པའི་ཆུ་ཡོས། ཕྱི་ལོ་༡༩༠༢ ལོར་སྐུ་
འཁྲུངས་ཏེ་མཚན་བསོད་ནམས་དབང་ལྡན་དུ་གསོལ། མི་རིང་བར་གནས་དགའ་གཉིས་ཀྱི་
ལུང་བརྟག་དང་། ལྷག་པར་༧རྒྱལ་མཆོག་བཅུ་གསུམ་པ་ཆེན་པོའི་ཡེ་ཤེས་དབྱིངས་
གཟིགས་ཀྱིས་རྗེ་བཙུན་བློ་བཟང་ལུང་རྟོགས་བསྟན་འཛིན་ཕྲིན་ལས་ཀྱི་ཡང་སྲིད་འཁྲུལ་
བྲལ་ཡིན་པའི་ཕྱག་རྟགས་དང་འབྲེལ། ཐུབ་བསྟན་ལུང་རྟོགས་རྣམ་རྒྱལ་ཕྲིན་ལས་ཞེས་
པའི་མཚན་གསོལ་དང་བརྟན་བཞུགས་སྨོན་ཚིག་བཅས་བཀྲིན་སྩལ། དེ་རྗེས་སྒར་པ་རི་
ཁྲོད་དུ་སྐུ་ཕྲེང་ན་རིམ་གྱིས་བྱིན་གྱིས་བརླབས་པའི་ཆོས་ཀྱི་ཁྲིར་མངའ་གསོལ་ཞུས་ཏེ། དགུང་
གྲངས་བཞི་ཙམ་ཕེབས་སྐབས་སྔགས་རམ་པ་ངག་དབང་ལྷུན་གྲུབ་ཀྱི་མདུན་ནས་ཡི་གེའི་
ཕྱི་མོ་གསན་སྦྱོང་གི་དབུ་བཙུགས། དེ་རྗེས་གསོལ་དཔོན་བྱམས་པ་བློ་བཟང་ནས་གསན་
བསམ་གྱི་ཞབས་ཞུ་གནང་སྟེ་མཚན་བརྗོད་དང་རྒྱན་འཇུག་གཉིས་སོགས་ཐུགས་འཛིན་
གནང་། དགུང་གྲངས་དགུར་བཞེས་སྐབས། འབྲས་ཉག་རེ་དགེ་བཤེས་བསྟན་པ་ཆོས་
འཛིན་ཡོངས་འཛིན་དུ་གདན་དྲངས་ཏེ། བསྡུས་གྲྭའི་རིགས་ལམ་སོགས་གསན་སྦྱོངས་ལ་
འགྲུས་པར་མཛད། དགུང་ལོ་བཅུར་ཕེབས་པ་ན་དཔལ་ལྡན་འབྲས་དཀར་སྤུངས་པའི་ཆོས་
སྡེ་ཆེན་པོར་ཆོས་ཞུགས་གནང་། དགུང་གྲངས་བཅུ་གཅིག་ཏུ་རྩེ་ཕོ་བྲང་པོ་ཏ་ལའི་གཟིམ་
ཆུང་ས་གསུམ་རྣམ་རྒྱལ་དུ་༧རྒྱལ་མཆོག་སྐུ་ཕྲེང་བཅུ་གསུམ་པ་ཆེན་པོའི་མདུན་ནས་ཚིགས་
སྔ་མ་དགེ་ཚུལ་གྱི་སྡོམ་པ་ཞུས་ཏེ་སྤང་བླངས་ཀྱི་གནས་རྣམས་ཚུལ་བཞིན་ཕྱག་ལེན་བསྟར་
653



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
དང་བཅས་པའི་གཞུང་ལུགས་རབ་འབྱམས་ལ་གསན་བསམ་བར་མེད་དུ་ལྷུར་བཞེས་
མཛད་པས་མན་ངག་གི་གཏེར་མཛོད་ཆེན་པོར་གྱུར། ༡༩༣༣ ལོར་༧རྒྱལ་མཆོག་སྐུ་ཕྲེང་
བཅུ་གསུམ་པ་ཆེན་པོ་དགོངས་པ་ཞི་བར་གཤེགས་རྗེས། གདུང་ཞབས་ཞུ་སྒོ་དང་གསེར་
སྡོང་བཞེངས་རྒྱུའི་ཐུགས་འགན་བཞེས། དགུང་གྲངས་སོ་བཞིའི་ཐོག་རྒྱུད་པའི་བླ་མ་དབུ་
མཛད་དང་། དེ་རྗེས་རྒྱུད་པའི་མཁན་པོ་གནང་སྟེ་སྐབས་སོ་སོར་སྒྲིག་ཁྲིམས་གནོན་སྡོམ་
དང་ཆོས་འཆད་ཉན་ལ་ཧ་ཅང་གི་ཐུགས་འཁུར་ཆེ་བཞེས་མཛད། འདི་སྐབས་ཤིག་ཏུ་རྩེ་ཕོ་
བྲང་གི་ཚོམས་ཆེན་སྲིད་ཞིའི་ཕུན་ཚོགས་སུ་འབྲས་སྒོ་མང་ཁང་གསར་རྡོ་རྗེ་འཆང་ངག་
དབང་ཐུབ་བསྟན་ཆོས་ཀྱི་དབང་ཕྱུག་དཔལ་བཟང་པོའི་དྲུང་ནས་བཅོམ་ལྡན་འདས་དཔལ་
དུས་ཀྱི་འཁོར་ལོའི་དབང་ཆེན་ཡོངས་སུ་རྫོགས་པ་གསན། ཕྱི་ལོ་༡༩༤༠ ལོར་ལྷར་བཅས་
སྲིད་བཞིའི་གཙུག་ནོར་༧གོང་ས་༧སྐྱབས་མགོན་༧རྒྱལ་བའི་དབང་པོ་སྐུ་ཕྲེང་བཅུ་བཞི་པ་
ཆེན་པོ་གསེར་ཁྲིར་མངའ་གསོལ་གྱི་མཛད་སྒོའི་སྐབས་མཚན་ཞབས་ཀྱི་གསར་མཇལ་
གནང་སྟེ་སྐུ་ཡོན་གསན་སྦྱོང་གི་ཞབས་ཞུ་སོགས་མཛད། དེ་རྗེས་སྲིད་སྐྱོང་སྟག་བྲག་རིན་
པོ་ཆེ་མཆོག་གིས་ཡོངས་འཛིན་ཆུང་བ་གནང་དགོས་ཚུལ་གྱི་ཕྱག་རྟགས་ཕེབས་པ་མ་ཟད་
གླིང་སྐུ་གོང་མ་བློ་བཟང་ལུང་རྟོགས་བསྟན་འཛིན་ཕྲིན་ལས་ཡོངས་འཛིན་ལོ་བདུན་ལས་
གནང་རྒྱུ་མ་བྱུང་བར་བརྟེན། ད་ལན་རིན་པོ་ཆེ་མཆོག་ནས་སྐུ་གོང་མ་དེ་ཉིད་ཀྱི་མཛད་པའི་
མཇུག་སྐྱོང་ངེས་པར་གནང་དགོས་ཚུལ་སོགས་ཀྱང་ཕེབས་པ་ལྟར། ཡོངས་འཛིན་གྱི་ཁྲི་
འདོན་སོགས་མཛད་སྒོ་རྣམས་སྔར་སྲོལ་ལྟར་ཟབ་རྒྱས་མཛད་དེ་༧སྐྱབས་མགོན་༧རྒྱལ་
བའི་དབང་པོ་མཆོག་ལ་མདོ་སྔགས་ཟབ་རྒྱས་ཀྱི་ཆོས་ཚུལ་མཐའ་དག་རིམ་བཞིན་འབུལ་
གནང་མཛད། བར་མཚམས་རྣམས་སུ་སྡེ་སྣོད་འཛིན་པ་དཔག་ཏུ་མེད་པ་ལའང་དབང་ཁྲིད་
655



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
མན་ངག་གི་ཆོས་སྒོ་མཐའ་ཡས་པ་ཞིག་བཀྲིན་བསྐྱངས། ཕྱི་ལོ་༡༩༤༩ ལོར་དགའ་ལྡན་
ཤར་པ་ཆོས་རྗེའི་ཁྲིར་ཕེབས་ཏེ། དབྱར་གནས་སྐབས་དགའ་ལྡན་དུ་ལམ་རིམ་ཆུང་བའི་
བཀའ་ཁྲིད་སོགས་མདོ་སྔགས་ཀྱི་ཆོས་བཀའ་ཅི་རིགས་ཤིག་གི་སྒོ་ནས་ཆོས་ཀྱི་འཁོར་ལོ་
རྒྱུན་ཆད་མེད་པ་བསྐོར་བར་མཛད། དེ་རྗེས་༧སྐྱབས་མགོན་༧རྒྱལ་བའི་དབང་པོ་ཐམས་
ཅད་མཁྱེན་ཅིང་གཟིགས་པ་ཆེན་པོ་མཆོག་གིས་དཔལ་དུས་ཀྱི་འཁོར་ལོའི་དབང་ཆེན་
གསན་རྒྱུའི་ཐུགས་བཞེད་ལྟར། ཐོག་མར་དཔལ་དུས་ཀྱི་འཁོར་ལོའི་ཐུགས་དཀྱིལ་གྱི་ལས་
བསྙེན་ཚད་ལྡན་ཁ་སྐོང་སྦྱིན་བསྲེགས་དང་བཅས་པ་ལེགས་པར་གནང་སྟེ། ༡༩༥༢ བོད་ཆུ་
འབྲུག་ལོར་པོ་ཏ་ལའི་ཚོམས་ཆེན་སྲིད་ཞིའི་ཕུན་ཚོགས་སུ་སློབ་མ་རྗེས་འཛིན་གྱི་ཆོ་ག་དང་།
དེ་ནས་ས་ཆོག་གི་སྐོར་རྣམས་དང་། སའི་ལྷ་མོ་ལྷག་གནས་སོགས་སྟ་གོན་གྱི་རིམ་པ་རྣམས་
སྔོན་དུ་སོང་བའི་སྒོ་ནས་རྡུལ་ཚོན་ལ་བརྟེན་ཏེ་སྐུ་གསུང་ཐུགས་ཡོངས་སུ་རྫོགས་པའི་
དཀྱིལ་འཁོར་ལེགས་པར་བཞེངས། སྒྲུབ་ཅིང་མཆོད་པ་དང༌། བདག་ཉིད་ཞུགས་ཤིང་
དབང་བཞི་ཡོངས་སུ་རྫོགས་པ་བཞེས་ནས་བཅོམ་ལྡན་འདས་ཤཱཀྱ་ཐུབ་པ་ཉིད་ཀྱིས་དང་
པོའི་སངས་རྒྱས་དཔལ་དུས་ཀྱི་འཁོར་ལོའི་སྐུར་བཞེངས་ཏེ་རྒྱལ་པོ་ཟླ་བ་བཟང་པོ་ལ་
སོགས་པའི་སྐལ་ལྡན་གྱི་སྐྱེས་བུ་རྣམས་ལ་རྒྱུད་ཀྱི་རྒྱལ་པོ་འདི་ཉིད་ཀྱི་ཆོས་འཁོར་བསྐོར་
བར་མཛད་པའི་དུས་ཆེན་ནག་པས་ཉ་བའི་དུས་ཚེས་དང་བསྟུན་ཉིན་གསུམ་གྱི་རིང་དཀྱིལ་
འཁོར་དུ་འཇུག་པའི་སྐོར་དང་། བྱིས་པ་ལྟར་འཇུག་པའི་དབང་བདུན། མཆོག་དབང་གོང་
མ་གསུམ། རྡོ་རྗེ་སློབ་དཔོན་བདག་པོ་ཆེན་པོའི་དབང་མཐའ་བརྟེན་དང་བཅས་པ་རྣམས་
ལེགས་པར་འབུལ་བཞེས་མཛད། ༡༩༥༣ ལོར་ཡོངས་འཛིན་ཆེ་བའི་མཚན་གནས་བཞེས་
ཏེ་གསར་མཇལ་གྱི་རྟེན་འབྲེལ་མཛད་སྒོ་སོགས་ལེགས་པར་གྲུབ་པ་ན། ༧སྐྱབས་མགོན་
656



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
༧རྒྱལ་བའི་དབང་པོ་མཆོག་ལ་གསང་འདུས་མི་བསྐྱོད་རྡོ་རྗེ་དང༌། བདེ་མཆོག་ལུ་ཡི་པའི་
དབང་ཆེན། བདེ་གསང་འཇིགས་གསུམ་གྱི་བསྐྱེད་རྫོགས་ཀྱི་ཁྲིད། བཀའ་གདམས་ཕ་ཆོས་
བུ་ཆོས། དུས་འཁོར་འགྲེལ་ཆེན་དྲི་མེད་འོད་ཀྱི་མཆན་བུའི་བཤད་ལུང་སོགས་སྨིན་གྲོལ་གྱི་
རྒྱུན་མཐའ་ཡས་པ་ཞིག་འབུལ་བཞེས་གནང་། ༡༩༥༤ བོད་ཤིང་རྟ་ཟླ་དང་པོའི་ཚེས་བཅོ་
ལྔ་ཉིན་ཇོ་བོ་ཤཱཀྱ་མུ་ནེའི་སྤྱན་སྔར། ལྷར་བཅས་སྲིད་ཞིའི་གཙུག་ནོར་༧གོང་ས་༧སྐྱབས་
མགོན་རྒྱལ་བའི་དབང་པོ་མཆོག་ལ་བསྙེན་པར་རྫོགས་པའི་དགེ་སློང་གི་སྡོམ་པ་ཡང་དག་
པར་འབུལ་གནང་མཛད། གཞན་ཡང་སྔ་ཕྱི་ཅི་རིགས་སུ་སྐྱེས་ཆེན་བླ་སྤྲུལ་སོགས་བསྒྲུབ་བྱ་
ཆེས་མང་པོར་དགེ་ཚུལ་སློང་གི་སྡོམ་པ་བཀྲིན་སྩལ་བས། བསྟན་པའི་གཞི་མ་དམ་ཆོས་
འདུལ་བའི་བསྟན་པ་ལ་སྲི་ཞུ་ཕུལ་དུ་ཕྱིན་པ་མཛད། ཕྱི་ལོ་༡༩༥༤ དང༌། ༡༩༥༦ སོ་སོར་
༧གོང་ས་༧སྐྱབས་མགོན་ཆེན་པོ་མཆོག་དང་ལྷན་རྒྱས་སུ་རྒྱ་ནག་དང་རྒྱ་གར་དུ་གཟིགས་
སྐོར་སླད་ཕེབས་ཏེ། ཡར་མར་ཕེབས་ལམ་གང་འཁེལ་གྱི་དགོན་སྡེ་རྣམས་ཀྱི་དགེ་འདུན་
དང་། གཞན་ཡང་གདུལ་བྱའི་སྐྱེ་བོ་མཆོག་དམན་བགྲང་གིས་མི་ལོངས་པ་རྣམས་ལ་རང་
རང་གི་ཁམས་དབང་མོས་བློ་དང་འཚམས་པའི་ཆོས་ཀྱི་བདུད་རྩིས་རྒྱུད་ཡོངས་སུ་སྨིན་པར་
མཛད་པ་སོགས་འབྲེལ་ཚད་དོན་ལྡན་གྱི་ཕྲིན་ལས་རྨད་པོ་ཆེ་བསྐྱངས། ༡༩༥༩ ས་ཕག་ཟླ་
བ་དང་པོའི་ཆོ་འཕྲུལ་སྨོན་ལམ་ཆེན་མོའི་སྐབས་༧གོང་ས་༧སྐྱབས་མགོན་ཆེན་པོ་མཆོག་
གིས་གྲྭ་བསྐོར་རབ་འབྱམས་པའི་མཛད་སྒོ་ལེགས་གྲུབ་སྐབས། བཀའ་ཤག་ནས་ཡོངས་
འཛིན་རིན་པོ་ཆེར། ༧གོང་ས་༧སྐྱབས་མགོན་ཆེན་པོ་མཆོག་གི་གསན་སྦྱོང་མཐའ་དག་ལ་
ཐུགས་འཁུར་ཆེ་བཞེས་གནང་བར་བསྔགས་བརྗོད་ཀྱི་མེ་ཏོག་སྒྲོན་པ་དང་ཆབས་ཅིག་
ལེགས་འབུལ་གྱ་ནོམ་པ་བསྟར། ༡༩༥༩ ལོར་རྒྱ་མིས་དྲག་གནོན་གྱི་ཉེན་གཡོལ་དུ་
657



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
༧སྐྱབས་མགོན་༧རྒྱལ་བའི་དབང་པོ་མཆོག་དང་ལྷན་རྒྱས་སུ་རྒྱ་གར་འཕགས་པའི་ཡུལ་ན་
གསང་གསུམ་ཉེ་ཞོ་མེད་པར་ཞབས་སོར་འཁོད་དེ་རིམ་གྱིས་ཆོས་སྡེ་ཁག་དང་། བོད་མིའི་
སྡོད་སྒར། ལ་དྭགས་སོགས་སུ་ཟབ་རྒྱས་ཆོས་ཀྱི་འཁོར་ལོ་བར་མེད་དུ་བསྐོར་བར་མཛད་
པའི་མུར་ཐུགས་དམ་ཉམས་བཞེས་དང་བསྙེན་སྒྲུབ་བཅད་རྒྱ་སོགས་ལའང་ཐུགས་བརྩོན་
ཆེན་པོས་གཞོལ་བར་མཛད། རྗེ་ཉིད་དགུང་གྲངས་དྲུག་ཅུ་རེ་གསུམ་དུ་བཞེས་པ། ཕྱི་ལོ་
༡༩༦༥ ལོར་གནས་མཆོག་རྡོ་རྗེ་གདན་གྱི་བོད་དགོན་དགའ་ལྡན་འཕེལ་རྒྱས་གླིང་གི་
གཙུག་ལག་ཁང་དུ་འཇམ་མགོན་རྒྱལ་བ་གཉིས་པའི་རྒྱལ་ཚབ་དགའ་ལྡན་ཁྲི་ཐོག་གོ་བདུན་
པའི་མཚན་གནས་མངོན་པར་བཞེངས་པ་དང་ཆབས་ཅིག་རྡོར་གདན་བོད་དགོན་གྱི་མཁན་
པོའི་ཁྲི་ཕེབས་ཀྱི་མཛད་སྒོ་སྟབས་གཅིག་ཏུ་ཟབ་རྒྱས་བསྐྱངས། ལྷག་པར་རྒྱལ་བསྟན་
ཡོངས་རྫོགས་ཀྱི་མངའ་བདག་༧གོང་ས་༧སྐྱབས་མགོན་ཆེན་པོ་མཆོག་གི་མདུན་ཁྲི་ཕེབས་
གསར་མཇལ་གྱི་མཛད་སྒོ་སྔར་སྲོལ་ལྟར་མཛད་དེ་འཇམ་མགོན་རྒྱལ་བ་གཉིས་པའི་རིང་
ལུགས་དྲི་མ་མེད་པ་ཉིད་སྒོ་ཀུན་ནས་ཕྱོགས་ཐམས་ཅད་དུ་སྤེལ་བའི་ཕྲིན་ལས་ལ་མངའ་
བརྙེས་པར་མཛད། ༡༩༦༨ དང༌། ༡༩༨༠ སྐབས་སོ་སོར་སུད་སི་སོགས་ནུབ་ཕྱོགས་རྒྱལ་
ཁབ་དུ་མ་དང་། ཨ་རི་བཅས་སུ་ཆིབས་བསྐྱོད་ཀྱིས་གང་འདུལ་མོས་བློ་དང་བསྟུན་པའི་
ཟབ་རྒྱས་ཆོས་ཚུལ་གྱི་སྒོ་འཕར་ཡོངས་སུ་ཕྱེས་ཏེ་གྲོལ་བ་བཞི་ལྡན་གྱི་སྒོ་ནས་བསྟན་
འགྲོའི་དོན་རླབས་པོ་ཆེ་བསྐྱངས། མདོར་ན་རྗེ་འདི་ཉིད་ཀྱིས་༧རྒྱལ་མཆོག་སྐུ་ཕྲེང་བཅུ་
གསུམ་པ་ཆེན་པོ་དང་། རྗེ་ཕ་བོང་ཁ་པ། སྟག་བྲག་རྡོ་རྗེ་འཆང་། ཡོངས་འཛིན་ཁྲི་འཆང་
རིན་པོ་ཆེ་སོགས་མཚན་ཉིད་དང་ལྡན་པའི་བླ་མ་དགེ་བའི་བཤེས་གཉེན་བཅུ་ཕྲག་གསུམ་
དུ་ཉེ་བ་ཞིག་ཚུལ་བཞིན་བསྟེན་ཏེ་མདོ་རྒྱུད་གཞུང་ལུགས་མན་ངག་དང་བཅས་པར་གསན་
658



རྭ་བའི་ལུགས་ཀྱི་བརྒྱུད་རིམ་སྤྱིར་བསྟན་པ།
བསམ་རྒྱ་མཚོའི་ཕ་རོལ་ཏུ་སོན་ཏེ། མཁས་པའི་གཡེར་ཐོན་པ་དུ་མ་ཞིག་གིས་ཀྱང་མདོ་
སྔགས་ཀྱི་དཀའ་བའི་གནད་ལས་བརྩམས་ཏེ་བགྲོ་གླེང་མཛད་སྐབས་མི་སྨྲ་བའི་བརྟུལ་
ཞུགས་ཀྱི་གནས་སུ་འགོད་པར་མཛད་པ་སོགས་གཞན་འདྲིང་མི་འཇོག་པའི་སྤོབས་པ་
མཆོག་ཏུ་བརྟས་ཏེ་སྨྲ་བའི་དབང་ཕྱུག་ཆེན་པོར་གྱུར། དེ་ཡང་འཇམ་མགོན་ཙོང་ཁ་པ་ཆེན་
པོའི་ཞལ་སྔ་ནས།
དང་པོ་རྒྱ་ཆེན་ཐོས་པ་མང་དུ་བཙལ། །
བར་དུ་གཞུང་ལུགས་ཐམས་ཅད་གདམས་པར་འཆར། །
མཐའ་མ་ཉིན་མཚན་ཀུན་ཏུ་ཉམས་སུ་ལོངས། །
ཀུན་ཀྱང་བསྟན་པ་རྒྱས་པའི་ཆེད་དུ་བསྔོ། །
གསུངས་པ་བཞིན། ཐོས་དོན་སྒྲུབ་པ་ལྷུར་བཞེས་ལ་ཆུ་བོས་རྒྱུན་བཞིན་དུ་བརྩོན་པར་
མཛད་ཅིང་། དེ་ཡང་ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་མཛད་པ་དང་མཐུན་
པར་ཡི་དམ་གསང་བདེ་འཇིགས་གསུམ་ཡ་མ་བྲལ་བར་ཐུགས་ཉམས་སུ་བཞེས་ཤིང༌།
ཁྱད་པར་བཅོམ་ལྡན་འདས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པ་ཉིད་ཐུན་མོང་མ་
ཡིན་པའི་ལྷག་པའི་ལྷར་བཟུང་སྟེ་ཞི་ཁྲོ་སྦྲགས་སྒྲུབ་ཀྱི་སྤྱན་དམིགས་དང་བཅས་ཏེ་དེ་ཉིད་
ཀྱི་རྣལ་འབྱོར་ལ་གཙོ་བོར་བརྟེན་ཏེ་གྲུབ་པའི་གོ་འཕང་མཐོན་པོར་བསྙེགས། དེ་ལྟར་རྗེ་
ཉིད་སྐུ་ཚེ་ཧྲིལ་པོར་མདོ་སྔགས་གཞུང་ལུགས་རབ་འབྱམས་ལ་ཐོས་བསམ་སྒོམ་གསུམ་
དང༌། འཆད་རྩོད་རྩོམ་གསུམ། མཁས་བཙུན་བཟང་གསུམ་གྱི་སྒོ་ནས་རྒྱལ་བསྟན་སྤྱི་དང་།
བྱེ་བྲག་རྗེ་བཙུན་འཇམ་དཔལ་སྙིང་པོའི་རིང་ལུགས་དྲི་མ་མེད་པའི་བཤད་སྒྲུབ་ཀྱི་བསྟན་པ་
རིན་པོ་ཆེ་མི་ཉམས་དར་ཞིང་རྒྱས་ལ་ཡུན་དུ་གནས་པའི་ཕྲིན་ལས་ཀྱི་སྒོ་དཔག་ཏུ་མེད་པ་
659



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཞིག་བསྐྱངས། ལྷག་པར་འཕགས་མཆོག་ཕྱག་ན་པདྨོ་༧སྐྱབས་མགོན་༧རྒྱལ་བའི་དབང་པོ་
ཐམས་ཅད་མཁྱེན་ཅིང་གཟིགས་པ་ཆེན་པོ་མཆོག་ལ་མདོ་རྒྱུད་གཞུང་ལུགས་མན་ངག་དང་
བཅས་པ་མཐའ་དག་བུམ་པ་གང་བྱོའི་ཚུལ་དུ་འབུལ་བར་མཛད། གཞན་ཡང་གསུང་ལས་
སྐྱེས་པའི་སློབ་མ་ནི། སྲིད་སྐྱོང་ཡོངས་འཛིན་སྟག་བྲག་རྡོ་རྗེ་འཆང་། སྐྱབས་རྗེ་ཡོངས་
འཛིན་ཁྲི་བྱང་རིན་པོ་ཆེ། ཁུ་ནུ་བླ་མ་རིན་པོ་ཆེ་བསྟན་འཛིན་རྒྱལ་མཚན། སྐྱབས་རྗེ་དིལ་
མགོ་མཁྱེན་བརྩེ་རིན་པོ་ཆེ་སོགས་རྒྱལ་བའི་གདུང་འཚོབ་འཛིན་པའི་བཤེས་གཉེན་དུ་མ་
ཞིག་ཕན་ཚུན་བླ་སློབ་ཏུ་གྱུར་ཏེ་ཐུགས་དགོངས་དབྱེར་མེད་དུ་འདྲེས། ཁྱད་པར་དུའང་རི་བོ་
དགེ་ལྡན་པའི་ཆོས་ཀྱི་ཁྲི་འཛིན་པ་རྣམས་ནས་བཟུང་ཕལ་ཆེར་མགོན་པོ་ཉིད་ཀྱི་ཞལ་སློབ་
ཏུ་མ་གྱུར་པ་མེད་པ་ལྟ་བུར་སྣང་། དེ་ལྟར་ཡོངས་འཛིན་གླིང་སྤྲུལ་ཁྲི་ཆེན་རྡོ་རྗེ་འཆང་ཐུབ་
བསྟན་ལུང་རྟོགས་རྣམ་རྒྱལ་ཕྲིན་ལས་དཔལ་བཟང་པོའི་ཞལ་སྔ་ནས་ཀྱིས་བསྟན་འགྲོའི་
མཛད་པ་མཐར་ཕྱིན་ཏེ། དགུངས་གྲངས་གྱ་གཅིག་ཏུ་བཞེས་པ། ཕྱི་ལོ་༡༩༨༣ ཕྱི་ཟླ་༡༢
པའི་ཚེས་༢༥ ཉིན་བཞུགས་སྒར་དྷ་རམ་ས་ལར་དགོངས་པ་ཞི་དབྱིངས་སུ་མནལ་བའི་ཚུལ་
བསྟན་པ་ན། ༧སྐྱབས་མཆོག་ཕྱག་ན་པདྨོའི་བཀའ་དགོངས་བཞིན་མཁས་བཙུན་བཟང་
པོའི་དཔལ་གྱིས་བརྗིད་པའི་སྐྱེས་མཆོག་དེ་ཉིད་ཀྱི་སྐུ་དམར་གདུང་རིན་པོ་ཆེ་བསྟན་འགྲོའི་
བསོད་ནམས་ཀྱི་དཔྱིད་དུ་མངོན་པར་བཞུགས་སོ། །
བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་རྒྱལ་པོ་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཐུབ་བསྟན་མཛེས་པར་བྱེད་པའི་
རྒྱན་ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་ལས་རྭ་བའི་ལུགས་ཀྱི་དུས་འཁོར་བརྒྱུད་རིམ་སྤྱིར་
བསྟན་པ་སྟེ་སྐབས་གཉིས་པའི་སརྒ་བཅུ་གཅིག་པའོ།། །།
660



༧གོང་ས་༧སྐྱབས་མགོན་ཆེན་པོའི་རྣམ་ཐར།
བཅུ་གཉིས་པ་བྱེ་བྲག་ལྷར་བཅས་སྲིད་ཞིའི་གཙུག་ནོར་༧གོང་ས་༧སྐྱབས་མགོན་
༧རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་རྗེ་བཙུན་འཇམ་དཔལ་
ངག་དབང་བློ་བཟང་ཡེ་ཤེས་བསྟན་འཛིན་རྒྱ་མཚོ་སྲིད་གསུམ་དབང་སྒྱུར་མཚུངས་པ་མེད་
པའི་སྡེ་དཔལ་བཟང་པོ་མཆོག་གི་ཞལ་སྔ་ནས་ཀྱི་རྣམ་པར་ཐར་པ་སྙིང་པོ་ཙམ་ཞིག་འགོད་
པར་བྱ་བ་ལ། ཐོག་མར།
ཁྱོད་ནི་མ་དང་ཁྱོད་ནི་ཕ་སྟེ་ཁྱོད་ནི་འགྲོ་བའི་བླ་མ་ཁྱོད་ནི་གཉེན་དང་གྲོགས་བཟང་ཡང་། །
ཁྱོད་ནི་མགོན་པོ་ཁྱོད་ནི་བྱེད་པོ་ཕན་དང་སྡིག་འཕྲོག་ཁྱོད་ནི་གོ་འཕང་ཕུན་སུམ་ཚོགས་པ་
ཡང་། །
ཁྱོད་ནི་འབའ་ཞིག་གནས་དང་ཁྱོད་ནི་ཡོན་ཏན་མཆོག་གི་གནས་ཏེ་སྐྱོན་རྣམས་བཅོམ་པ་
ཁྱོད་ཉིད་དོ། །
ཁྱོད་ནི་དམན་པ་རྣམས་ཀྱི་མགོན་དང་ཡིད་བཞིན་ནོར་བུ་རྒྱལ་བའི་དབང་པོ་ཁྱོད་ལ་བདག་
ཕྱག་འཚལ། །
ཞེས་དུས་ཀྱི་འཁོར་ལོའི་རྒྱུད་ནས་བསྟན་པའི་ཚིགས་སུ་བཅད་པ་འདི་ཉིད་བྱིན་རླབས་ཀྱི་
ཚན་ཁ་དང་༧སྐྱབས་མགོན་༧རྒྱལ་བའི་དབང་པོ་མཆོག་གི་རྣམ་པར་ཐར་པ་ལ་ཤིན་ཏུ་
འབྱོར་བས། འདིའི་སྒོ་ནས་མཆོད་པར་བརྗོད་ཅིང་དགེ་ལེགས་ཀྱི་ལམ་ཡངས་པོར་ཕྱེས་ཏེ།
གོང་དུ་འཕགས་བོད་པཎ་གྲུབ་སྐྱེས་མཆོག་བརྒྱུད་པའི་བླ་མ་རྣམས་ཀྱི་རྣམ་པར་ཐར་པ་ཇི་
སྐད་བཤད་པ་མཐའ་དག་ད་ལྟ་རང་ཅག་རྣམས་ལ་སངས་རྒྱས་ལག་བཅངས་སུ་གཏོད་པར་
མཛད་པའི་རྩ་བའི་བླ་མ་ཐུབ་དབང་རྡོ་རྗེ་འཆང་འདི་ཉིད་དུ་འདུ་བའི་ཚུལ་གྱིས་དེའི་རྣམ་
པར་ཐར་པ་འཆད་པ་ལ། དེ་ཡང་ཕྱོགས་བཅུ་ཞིང་རབ་འབྱམས་མཐའ་ཡས་མུ་མེད་པ་དག་
661



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ན་བཞུགས་པའི་སྟོབས་བཅུ་དབང་ཕྱུག་སྲས་དང་སློབ་མར་གྱུར་པ་ཐམས་ཅད་དང་། ཁྱད་
པར་སྟོང་གསུམ་མི་མཇེད་ཞིང་གི་དཔལ་དུ་གྱུར་པའི་རྣམ་འདྲེན་སྟོང་རྩ་ལས་རྩོད་ལྡན་ཚེ་
ལོ་བརྒྱ་པའི་རྨུ་རྒོད་ཅན་འདུལ་བ་ལ་སྙིང་སྟོབས་དང་ཐུགས་བསྐྱེད་སོགས་རྒྱལ་བ་གཞན་
ལས་ཀྱང་ཁྱད་པར་དུ་མས་འཕགས་པ་བསྐལ་བཟང་རྣམ་འདྲེན་བཞི་པ་སྟོན་པ་མཉམ་མེད་
ཤཱཀྱའི་དབང་པོ་དང་། དེ་ཉིད་ཀྱི་ལུང་དང་རྟོགས་པའི་བསྟན་པ་རིན་པོ་ཆེ་འཇིག་རྟེན་གྱི་
ཁམས་སུ་སྒོ་ཀུན་ནས་གསལ་བར་མཛད་པའི་འཕགས་ཡུལ་དུ་པཎ་གྲུབ་གྲངས་མེད་པ་
ཞིག་བྱོན་པ་དང་། སྔགས་ཀྱི་ཞིང་མཆོག་བདེ་བྱུང་བདག་པོའི་ཡུལ་ལམ་བྱང་ཕྱོགས་ཤམྦྷ་
ལར་ཆོས་རྒྱལ་རིགས་ལྡན་སྤྲུལ་པའི་སྐུ་རྣམས་དང་། རབ་དཀར་སྟོན་སྤྲིན་གསར་པའི་
མདངས་ཀྱིས་ཉེ་བར་མཛེས་པའི་ལྷུན་སྟུག་ཀེ་ལ་ཤ་ཡི་རྭ་བས་ཡོངས་སུ་བསྐོར་བའི་དབུས་
ན་རྒྱལ་ཀུན་སྙིང་རྗེའི་རང་གཟུགས་འཕགས་མཆོག་མིག་མི་ཟུམ་པ་ཆེན་པོ་གང་གི་ཐུན་
མོང་མ་ཡིན་པའི་གདུལ་ཞིང་བསིལ་ལྡན་བོད་ཀྱི་ལྗོངས་སུ་ཐུབ་པའི་མདོ་སྔགས་ཀྱི་བསྟན་
པ་རིན་པོ་ཆེ་ཡོངས་སུ་རྫོགས་པ་བཤད་སྒྲུབ་ལས་གསུམ་གྱིས་རབ་ཏུ་གསལ་བར་མཛད་
པའི་རྒྱལ་བློན་བྱང་ཆུབ་སེམས་དཔའ་སྤྲུལ་པའི་ལོ་པཎ་རྣམས་དང་། སྡོམ་བརྩོན་ངུར་སྨྲིག་
འཆང་བའི་གནས་བརྟན་འདུལ་བ་འཛིན་པའི་ཁྱུ་མཆོག་དང༌། གྲུབ་པའི་གོ་འཕང་རྩེ་མོར་
བསྙེགས་པའི་སྐྱེས་མཆོག་ནམ་མཁའི་སྐར་ཚོགས་ལྟ་བུ་ཞིག་བྱོན་པ་དེ་དག་ཐམས་ཅད་ཀྱི་
སྐུ་གསུང་ཐུགས་ཡོན་ཏན་ཕྲིན་ལས་དང་བཅས་པ་མཐའ་དག་མ་ཚང་བ་མེད་པ་གོང་བུ་
གཅིག་ཏུ་བཟླུམས་པའི་བདག་ཉིད་དུ་གྱུར་པ་དེ་ནི། ཡོན་ཏན་སངས་རྒྱས་ཀུན་དང་མཚུངས་
མོད་ཀྱི། བཀྲིན་སངས་རྒྱས་ཐམས་ཅད་ལས་ཀྱང་ཆེས་ཆེ་བ། རིགས་དང་དཀྱིལ་འཁོར་རྒྱ་
མཚོའི་ཁྱབ་བདག་འཁོར་ལོའི་མགོན་པོ། ས་སྟེང་རྒྱལ་བསྟན་ཡོངས་རྫོགས་ཀྱི་མངའ་
662



༧གོང་ས་༧སྐྱབས་མགོན་ཆེན་པོའི་རྣམ་ཐར།
བདག ལྷ་དང་བཅས་པའི་ཆེ་དགུ་ཡོངས་ཀྱིས་སྙིམ་པའི་ཐལ་སྦྱར་ནོར་བུ་དབྱིབས་ཅན་
ཚངས་པའི་བུ་གར་ཉེ་བར་བཀོད་དེ་གང་གི་༧ཞབས་ཀྱི་རྡུལ་དྲི་མ་མེད་པ་ལ་མངོན་པར་
མཆོད་པའི་གནས་སུ་གྱུར་པ། སྔ་ན་མ་གྲགས་པའི་འཛམ་གླིང་ཡོངས་ཀྱི་འཚེ་མེད་ཞི་བདེའི་
དེད་དཔོན་གཅིག་པུ་བ། འགྲོ་བ་ཡོངས་ཀྱི་མ་འདྲིས་པའི་མཛའ་བཤེས་ཆེན་པོ། ཁྱད་པར་
དུ་ཡང་འོ་ཅག་གངས་ཅན་བོད་ཀྱི་སྐྱེ་འགྲོ་ཐམས་ཅད་ཀྱི་བསོད་ནམས་ལས་གྲུབ་པའི་ཡིད་
བཞིན་གྱི་ནོར་བུ་དབང་གི་རྒྱལ་པོ་ལྟ་བུ། ཆོས་སྲིད་གཉིས་ཀྱི་དབུ་ཁྲིད་བླ་ན་མ་མཆིས་པ་
༧སྐྱབས་མགོན་༧རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་དོན་གྱི་
སླད་དུ་མཚན་ནས་སྨོས་ན་རྗེ་བཙུན་འཇམ་དཔལ་ངག་དབང་བློ་བཟང་ཡེ་ཤེས་བསྟན་
འཛིན་རྒྱ་མཚོ་སྲིད་གསུམ་དབང་སྒྱུར་མཚུངས་པ་མེད་པའི་སྡེ་དཔལ་བཟང་པོ་མཆོག་གི་
ཞལ་སྔ་ནས་ཀྱི་གསང་གསུམ་ཕྲིན་ལས་དང་བཅས་པའི་རྣམ་པར་ཐར་པ་ནི་བསམ་གྱིས་མི་
ཁྱབ་སྟེ། དཔལ་ལྡན་ཟླ་བ་གྲགས་པས། དབུ་མ་ལ་འཇུག་པ་ལས།
ནམ་མཁའ་མེད་པས་འདབ་ཆགས་ལྡོག་པར་མི་འགྱུར་གྱི། །
འདིར་ནི་རང་མཐུ་ཟད་པས་ལྡོག་པར་འགྱུར་དེ་བཞིན། །
སློབ་མ་དང་བཅས་སངས་རྒྱས་སྲས་རྣམས་སངས་རྒྱས་ཀྱི། །
ཡོན་ཏན་མཁའ་ལྟར་མཐའ་ཡས་མ་བརྗོད་ལྡོག་པར་འགྱུར། །
ཞེས་གསུངས་པ་ལྟར་རྒྱལ་བ་རྣམས་ཀྱི་གསང་བ་བསམ་གྱིས་མི་ཁྱབ་པའི་རྣམ་པར་ཐར་པ་
ནི་ས་བཅུ་སྤོ་ལ་བཞུགས་པའི་སེམས་དཔའ་ཆེན་པོ་རྣམས་ཀྱིས་ཀྱང་ཇི་བཞིན་བརྗོད་པར་
མི་ནུས་ན། བདག་འདྲའི་བྱིས་བློ་ཁབ་མིག་ལས་ཀྱང་དོག་པར་གྱུར་པས་ནི་ལྟ་ག་ལ་ཞིག
663



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དེ་ལྟ་ན་ཡང་ཐུན་མོང་གདུལ་བྱའི་སྣང་ངོར་རྣམ་ཐར་གདམས་ངག་ཏུ་འདོམས་པར་མཛད་
པའི་ཚུལ་གྱིས་ངོ་མཚར་གྱི་ཆེ་བ་ཟབ་ཅིང་རྒྱ་ཆེ་བ་རྒྱ་མཚོ་ལྟ་བུ་ཞིག་བཀྲིན་སྐྱོང་བཞིན་པ་
ལས་ཟེགས་མ་ཙམ་ཞིག་རང་ཉིད་ཀྱི་དད་པའི་ས་བོན་མ་ཉམས་པ་གནས་པར་བྱ་བའི་སླད་
དུ་འགོད་པ་ལ། དྲང་དོན་དུ་སྔོན་གྱི་འཁྲུངས་རབས་ལས་སྤྱི་ཙམ་ཞིག་གླེང་སློང་བ་དང་།
རྣམ་ཐར་དངོས་ལ་འཇུག་པ་གཉིས་ལས། །
དང་པོ་ནི། དེ་ཡང་དུས་གསུམ་རྒྱལ་བ་ཐམས་ཅད་ཀྱི་བརྩེ་ཆེན་ཐུགས་རྗེའི་རང་
གཟུགས་འཕགས་མཆོག་སྤྱན་རས་གཟིགས་དབང་དེ་ཉིད་མཐའ་ཡས་པ་མཐའ་ཡས་པའི་
བསྐལ་པའི་སྔོན་རོལ་ནས་བྱང་ཆུབ་མཆོག་ཏུ་ཐུགས་བསྐྱེད་དེ། གྲངས་མེད་པ་གྲངས་མེད་
པའི་བསྐལ་པར་བྱང་ཆུབ་ཀྱི་སྤྱོད་པ་རྒྱ་མཚོ་ལྟ་བུ་ལ་བསླབས་ནས། དེ་བཞིན་གཤེགས་པ་
འོད་ཟེར་ཀུན་ནས་འཕགས་པ་དཔལ་བརྩེགས་རྒྱལ་པོ་ཞེས་བྱ་བ་ལ་སོགས་པའི་ངོ་བོར་
མངོན་པར་རྫོགས་པར་སངས་རྒྱས་སུ་ཟིན་ནའང་། དྲང་དོན་དུ་ཇི་ལྟར་ཟླ་གཟུགས་གཅིག་
ཉིད་ཆུ་སྣོད་བྱེ་བ་ཕྲག་བརྒྱར་ཅིག་ཅར་དུ་སྣང་བ་ལྟར། ས་བཅུ་བྱང་ཆུབ་སེམས་དཔའ་
སོགས་དག་པ་དང་མ་དག་པའི་འཇིག་རྟེན་གྱི་ཁམས་སུ་སྲིད་པ་ཇི་སྲིད་དེ་སྲིད་དུ་གང་གདུལ་
སྤྲུལ་པའི་སྒྱུ་འཕྲུལ་ཀྱི་བཀོད་པ་འབྱམས་སུ་བཀླས་པར་མཛད་དེ། འགྲོ་བ་རྣམས་གནས་
སྐབས་དང་མཐར་ཐུག་གི་ཕན་བདེའི་ལམ་བཟང་པོ་ལ་དབུགས་འབྱིན་པར་མཛད་པ་སྟེ།
དམ་ཆོས་པདྨ་དཀར་པོའི་ལེའུ་ཉེར་བཞི་པ་ལས། རིགས་ཀྱི་བུ་གང་དག་ན་བྱང་ཆུབ་སེམས་
དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་སངས་རྒྱས་ཀྱི་གཟུགས་ཀྱིས་
སེམས་ཅན་རྣམས་ལ་ཆོས་སྟོན་པའི་འཇིག་རྟེན་གྱི་ཁམས་དག་ཡོད་དོ། །གང་དག་ན་བྱང་
ཆུབ་སེམས་དཔའ་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་བྱང་ཆུབ་སེམས་
664



༧གོང་ས་༧སྐྱབས་མགོན་ཆེན་པོའི་རྣམ་ཐར།
དཔའི་གཟུགས་ཀྱིས་ཆོས་སྟོན་པའི་འཇིག་རྟེན་གྱི་ཁམས་དག་ཀྱང་ཡོད་དོ། །སེམས་ཅན་ཁ་
ཅིག་ལ་བྱང་ཆུབ་སེམས་དཔའ་སེམས་སེམས་དཔའ་ཆེན་པོ་སྤྱན་རས་གཟིགས་དབང་ཕྱུག་
རང་སངས་རྒྱས་ཀྱི་གཟུགས་ཀྱིས་ཆོས་སྟོན་ཏོ། །ཁ་ཅིག་ལ་ཉན་ཐོས་ཀྱི་གཟུགས་ཀྱིས། ཁ་
ཅིག་ལ་ཚངས་པའི་གཟུགས་ཀྱིས། ཁ་གཅིག་ལ་བརྒྱ་བྱིན་གྱི་གཟུགས་ཀྱིས། ཁ་ཅིག་ལ་དྲི་
ཟའི་གཟུགས་ཀྱིས། ཁ་ཅིག་ལ་གནོད་བྱིན་གྱི་གཟུགས་ཀྱིས། ཁ་ཅིག་ལ་དབང་ཕྱུག་ཆེན་
པོའི་གཟུགས་ཀྱིས་ཆོས་སྟོན་ཏོ། །འཁོར་ལོས་སྒྱུར་བའི་རྒྱལ་པོས་འདུལ་བའི་སེམས་ཅན་
རྣམས་ལ་ནི་འཁོར་ལོས་སྒྱུར་བའི་རྒྱལ་པོའི་གཟུགས་ཀྱིས་ཆོས་སྟོན་ཏོ། །ཞེས་སོགས་
གསུངས་པ་ལྟར་གང་འདུལ་སྒྱུ་འཕྲུལ་དྲྭ་བའི་ཕྲིན་ལས་ཀྱི་རོལ་པ་བསམ་གྱིས་མི་ཁྱབ་པ་
སྟོན་པར་མཛད་པ་ནི། རྒྱལ་བ་ནང་ཁོ་ནའི་སྤྱོད་ཡུལ་ལས་བྱིས་པ་སོ་སོའི་སྐྱེ་བོ་རྣམས་ཀྱི་
སྤྱོད་ཡུལ་དུ་མ་གྱུར་མོད། འོན་ཏེ་བདག་ཅག་ཚུར་མཐོང་གི་ངོར་ཤིན་ཏུ་རགས་པའི་དབང་
དུ་བྱས་ནའང་འཕགས་མཆོག་ཕྱག་ན་པདྨོ་འདི་ཉིད་ཀྱི་སྐུའི་འཁྲུངས་རབས་རྒྱ་གར་འཕགས་
པའི་ཡུལ་དུ་རྒྱལ་པོ་འཇིག་རྟེན་དབང་ཕྱུག་དང་། ཁྱེའུ་སྣང་བ་དང་། ཁྱེའུ་གསལ་བ། རྒྱལ་
བུ་དཀོན་མཆོག་འབངས་ལ་སོགས་པ་ནས་རིམ་པར་ཆོས་སྐྱོང་བའི་རྒྱལ་པོ་དགའ་བའི་
དཔལ་གྱི་བར་སྐུའི་འཁྲུངས་རབ་སུམ་ཅུ་རྩ་དྲུག་ཏུ་བྱོན་པ་རྣམས་ཀྱིས་གདུལ་བྱ་དཔག་ཏུ་
མེད་པའི་དོན་མཛད། ཁྱད་པར་དུ་ཡང་སྔོན་གྱི་ཐུགས་བསྐྱེད་དང་སྨོན་ལམ་གྱི་མཐུས། རང་
ཅག་བོད་གངས་ཅན་ལྗོངས་ཀྱི་སྐྱེ་འགྲོ་རྣམས་འདུལ་བའི་གཉེན་པོའམ་ཐུན་མོང་མ་ཡིན་
པའི་ལྷ་སྐལ་ནི་འཕགས་མཆོག་སྤྱན་རས་གཟིགས་ཉིད་མཆོག་ཏུ་བསྔགས་ཏེ། ཇི་སྐད་དུ།
མདོ་སྡེ་པདྨ་དཀར་པོ་ལས། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ་དུས་
གསུམ་སངས་རྒྱས་གང་གིའང་གདུལ་བྱར་མ་གྱུར་པའི་གནས་འདྲེ་སྲིན་དུ་མས་གང་བའི་
665



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
མཐའ་ཁོབ་ཁ་བ་ཅན་གྱི་རྒྱལ་ཁམས་དེར་མ་འོངས་པའི་དུས་སུ་དམ་པའི་ཆོས་ཉི་མ་ཤར་བ་
ལྟ་བུ་ཞིག་དར་ཞིང་རྒྱས་པར་འདུག་སྟེ། སེམས་ཅན་དེ་རྣམས་ཀྱང་ཐར་བ་བྱང་ཆུབ་ཀྱི་ལམ་
ལ་འགོད་པར་འགྱུར་རོ། །མཐའ་ཁོབ་དེ་འདུལ་བའི་གཉེན་པོ་ནི་འཕགས་པ་སྤྱན་རས་
གཟིགས་ཡིན་ནོ། །དེ་གང་ཞེ་ན། འཕགས་པ་སྤྱན་རས་གཟིགས་དབང་ཕྱུག་དེས་སྔོན་བྱང་
ཆུབ་སེམས་དཔའི་སྤྱད་པ་སྤྱོད་པའི་ཚེ་སངས་རྒྱས་སྟོང་གི་སྤྱན་སྔར་སྨོན་ལམ་བཏབ་སྟེ།
བདག་གིས་དུས་གསུམ་སངས་རྒྱས་གང་གིས་ཀྱང་ཞབས་ཀྱིས་མ་བཅགས་པའི་གནས་
མཐའ་ཁོབ་ཁ་བ་ཅན་གྱི་རྒྱལ་ཁམས་ན་ཡོད་པའི་སེམས་ཅན་འདུལ་དཀའ་བ་དེ་རྣམས་ཐར་
བ་བྱང་ཆུབ་ཀྱི་ལམ་ལ་འགོད་པར་གྱུར་ཅིག་ཅེས་པ་ལ་སོགས་པ་སྟེ། མདོ་རྒྱུད་བཀའ་
གཏེར་མཐའ་དག་ནས་མགྲིན་གཅིག་ཏུ་ལུང་གིས་བསྔགས་པ་ལྟར། བོད་ཁ་བ་ཅན་གྱི་
གདུལ་བྱ་རྣམས་ཕྱག་མཚན་དུ་བཞེས་ཏེ། ཐོག་མར་མིའི་འགྲོ་བ་སྤེལ། བར་དུ་ཟང་ཟིང་གི་
དངོས་པོས་བསྡུས། མཐར་དམ་པའི་ཆོས་ཀྱིས་སྨིན་པར་མཛད་ཅིང་། དེ་ཡང་བོད་རྗེའི་ཐོག་
མ་གཉའ་ཁྲི་བཙན་པོ་ནས་མངའ་བདག་ཁྲི་རལ་པ་ཅན་ལ་ཐུག་གི་བར་བོད་ཀྱི་ཆོས་རྒྱལ་
ཕལ་ཆེ་བ་འཕགས་པ་སྤྱན་རས་གཟིགས་ཀྱི་རྣམ་འཕྲུལ་དུ་གསུངས་ཤིང་། དེ་དག་རྣམས་
ཀྱི་ནང་ནས་གཉའ་ཁྲི་བཙན་པོས་ཐོག་མར་རྒྱལ་ཁབ་ཀྱི་སྲོལ་གཏོད། ཐོ་རི་གཉན་བཙན་
གྱི་དུས་སུ་དམ་པའི་ཆོས་ཀྱི་དབུ་བརྙེས། ཆོས་རྒྱལ་སྲོང་བཙན་སྒམ་པོ་སོགས་མེས་དབོན་
རྣམ་གསུམ་གྱི་སྐབས། རྒྱལ་བའི་བསྟན་པ་རིན་པོ་ཆེ་ཡོངས་སུ་རྫོགས་པ་སྒོ་མཐའ་དག་
ནས་དར་ཞིང་རྒྱས་པར་མཛད། ཆབས་སྲིད་སྟོབས་འབྱོར་མངའ་ཐང་གི་དཔལ་ཡང་ཟླ་མེད་
པར་གྱུར། དེ་བཞིན་དུ་གངས་ཅན་གྱི་ལྗོངས་སུ་གསར་རྙིང་གི་མཁས་གྲུབ་དཔག་ཏུ་མེད་པ་
ཞིག་རིམ་པར་བྱོན་པ་ལས་ཕལ་མོ་ཆེ་ནི་འཕགས་མཆོག་ཕྱག་ན་པདྨོ་འདི་ཉིད་ཀྱི་འཁྲུངས་
666



༧གོང་ས་༧སྐྱབས་མགོན་ཆེན་པོའི་རྣམ་ཐར།
རབས་ཡིན་པར་དངོས་སུ་གསུངས་ཏེ། དཔེར་མཚོན་ན་བཀའ་གདམས་བསྟན་པའི་མེས་པོ་
འབྲོམ་སྟོན་རྒྱལ་བའི་འབྱུང་གནས་དང་། མངའ་བདག་ཉང་རལ་ཉི་མ་འོད་ཟེར། གུ་རུ་
ཆོས་ཀྱི་དབང་ཕྱུག པདྨ་དབང་གི་རྒྱལ་པོ། འཕགས་ཆེན་བློ་གྲོས་རྒྱལ་མཚན། ས་ཆེན་ཀུན་
དགའ་སྙིང་པོ། འགྲོ་བའི་མགོན་པོ་བླ་མ་ཞང་རིན་པོ་ཆེ་གཡུ་བྲག་པ་ལ་སོགས་པ་དང་།
གཞན་ཡང་༧རྒྱལ་བའི་དབང་པོ་དཔལ་ཀརྨ་པའི་སྐུའི་ཕྲེང་བ་ན་རིམ་དུ་བྱོན་པ་རྣམས་ཀྱང་
འཕགས་མཆོག་སྤྱན་རས་གཟིགས་ཀྱི་རྣམ་འཕྲུལ་ཡིན་པར་མདོ་རྒྱུད་བཀའ་གཏེར་དུ་མ་
ནས་ལུང་གིས་གསལ་བར་བསྔགས་པའི་ཕྱིར། འཕགས་པ་འཇིག་རྟེན་དབང་ཕྱུག་གིས་འོ་
སྐོལ་བོད་གངས་ཅན་པའི་གདུལ་བྱའི་ཁམས་དབང་མོས་པ་དང་འཚམས་པའི་སྒོ་ནས་ངོ་བོ་
གཅིག་ཉིད་ལ་རྣམ་པ་ཐ་དད་པའི་ཚུལ་གྱིས་གང་འདུལ་སྤྲུལ་པའི་རོལ་གར་རིམ་དང་ཅིག་
ཅར་དཔག་ཏུ་མེད་པ་ཞིག་སྤྲོས་ཏེ། གངས་ཅན་སྐྱེ་འགྲོ་མཐའ་དག་གནས་སྐབས་དང་
མཐར་ཐུག་གི་ཕན་བདེའི་ལམ་བཟང་པོ་ལ་གཟུད་པར་མཛད་པའི་བཀྲིན་ནི་གཞལ་བྱའི་
ཡུལ་དུ་མ་གྱུར། ཁྱད་པར་དུ་ཡང་། ༧རྒྱལ་མཆོག་དགེ་འདུན་གྲུབ་པ་ནས་བཟུང་སྟེ་སྡོམ་
བརྩོན་ངུར་སྨིག་གར་གྱི་རྣམ་པར་རོལ་པ་ཐུབ་པའི་རིང་ལུགས་པ་ཆེན་པོ་གསེར་རི་ཕྲེང་བ་
ཚར་དུ་དངར་བ་ལྟར་རིམ་པར་བྱོན་པ་རྣམས་ཀྱིས་གངས་ཅན་མཐའ་དབུས་རྒྱ་སོག་ཡུལ་གྲུ་
དང་བཅས་པར་རྒྱལ་བའི་བསྟན་པ་རིན་པོ་ཆེ་སྒོ་ཐམས་ཅད་ནས་རབ་ཏུ་གསལ་བར་མཛད།
ལྷག་པར་༧རྒྱལ་མཆོག་ལྔ་བ་ཆེན་པོས་ཆོས་སྲིད་གཉིས་ལྡན་གྱི་སྟོབས་ཀྱི་འཁོར་ལོས་སྒྱུར་
བའི་ཁྲིར་བཞེངས་ཏེ། གངས་ལྗོངས་ཆབས་སྲིད་གདུགས་དཀར་གཅིག་གི་གྲིབ་བསིལ་
འོག་སྐྱེ་འགྲོ་མཐའ་དག་བདེ་བར་འཚོ་ནུས་པའི་ཕྲིན་ལས་བསྐྱངས། ཕྱིས་སུ་༧རྒྱལ་མཆོག་
སྐུ་ཕྲེང་བཅུ་གསུམ་པ་ཆེན་པོས་ཐུབ་པའི་ལུང་རྟོགས་ཀྱི་བསྟན་པ་རིན་པོ་ཆེ་ལ་དག་ཐེར་སྲི་
667



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཞུ་བླ་ན་མེད་པ་མཛད་ཅིང་། ཁྱད་པར་ཆབས་སྲིད་ཀྱི་ཕྱོགས་ནས་ཕྱི་རྒྱལ་དཔོན་དམག་
བཙན་འཛུལ་པ་རྣམས་ཞི་དྲག་ཐབས་སྒོ་གང་ཟབ་ཀྱི་མཛད་པས་བོད་ནས་ཕྱིར་བསྐྲད་དེ།
གངས་ལྗོངས་བོད་ཀྱི་རྒྱལ་ཁབ་དེ་བཞིན་ཆོས་ལྡན་རང་དབང་གཙང་མའི་དཔལ་ལ་གནས་
པའི་དྲིལ་བསྒྲག་བསྐྱངས། དེང་དུས་རྒྱལ་ཁབ་ལ་དགོས་མཁོའི་ཆ་རྐྱེན་གློག་འཕྲུལ། ཡིག་
ཟམ། དངུལ་པར། གསེར་དངུལ་ཟངས་གསུམ་གྱི་ཊཾ་སྒོར། སྦྲག་ཏར། སློབ་གྲྭ་སོགས་
འཛུགས་བསྐྲུན་བསྐྱངས་པས་མཚོན་རྒྱལ་བསྟན་ཆབས་སྲིད་སྐྱེ་འགྲོ་སྤྱིའི་འཕྲལ་ཡུན་བདེ་
སྐྱིད་དང་བཅས་པར་མཛད་རྗེས་དང་བཀྲིན་ལྷག་པར་དུ་ཆེ་བའོ། །
གཉིས་པ་རྣམ་ཐར་དངོས་གཞི་ལ་ཡང་གཉིས་ཏེ། འཛམ་གླིང་སྐྱེ་འགྲོ་ཡོངས་དང་
ལྷག་པར་གངས་ལྗོངས་རྒྱལ་བསྟན་ཆབས་སྲིད་དང་བཅས་པའི་རླབས་ཆེན་ཕྲིན་ལས་ཀྱི་
མཛད་པ་སྤྱི་དང་། བྱེ་བྲག་བཅོམ་ལྡན་འདས་དཔལ་དུས་ཀྱི་འཁོར་ལོའི་རྒྱུད་ཀྱི་མངའ་
བདག་ཏུ་སྐུར་བཞེངས་ཏེ་ལྷ་དང་བཅས་པའི་འགྲོ་བ་རྣམས་སྨིན་པར་མཛད་པའི་ཚུལ་ལས།
དང་པོ་ནི། དེ་ཡང་མདོ་ལས།
རྒྱ་མཚོ་ཆུ་སྲིན་གནས་ཀྱི་རླབས། །
དུས་ལས་ཡོལ་བར་འགྱུར་སྲིད་ཀྱང་། །
སངས་རྒྱས་རྣམས་ཀྱི་ཕྲིན་ལས་ནི། །
དུས་ལས་ནམ་ཡང་ཡོལ་མི་སྲིད། །
ཅེས་གསུངས་པ་ལྟར། ༧རྒྱལ་མཆོག་སྐུ་ཕྲེང་བཅུ་གསུམ་པ་ཆེན་པོས་མ་འོངས་མངོན་
གཟིགས་ཀྱི་རླབས་ཆེན་ཐུགས་ཀྱི་དགོངས་པ་ཇི་ལྟར་གཏད་པ་བཞིན་དུ་འཇིག་རྟེན་གྱི་
668



༧གོང་ས་༧སྐྱབས་མགོན་ཆེན་པོའི་རྣམ་ཐར།
ཁམས་སུ་སྐྱེ་འགྲོ་སྤྱི་དང་། ཡང་སྒོས་བོད་ཁ་བ་ཅན་གྱི་ལྗོངས་ན་སྙིགས་ལྔའི་རྒུད་ཚོགས་
ཆེས་ཆེར་བདོ་ཞིང་སྐྱེ་འགྲོ་མཐའ་དག་སྡུག་བསྔལ་མི་བཟད་པས་མནར་བ་ལས་སྐྱོབ་ཕྱིར་
བརྩེ་ཆེན་ཡེ་ཤེས་ཀྱི་གཟིགས་པ་དུས་ལས་ཅུང་ཟད་ཀྱང་ཡོལ་བ་མེད་པར་རབ་བྱུང་བཅུ་
དྲུག་པའི་ཤིང་ཕག་ཟླ་བ་ལྔ་པའི་ཚེས་ལྔ། ཕྱི་ལོ་༡༩༣༥ ཕྱི་ཟླ་བདུན་པའི་ཚེས་དྲུག་ཉིན་
མདོ་སྨད་སའི་ཐིག་ལེ། ཨ་མདོ་སྐུ་འབུམ། ཕྱི་བྱ་སྟག་འཚེར་འཁྲུངས་གཞིས་སུ། སྐུ་རིགས་
ཆོ་འབྲང་ཕུན་སུམ་ཚོགས་པ་ཡབ་རྗེ་ཆོས་སྐྱོང་ཚེ་རིང་དང་། རྒྱལ་ཡུམ་བསོད་ནམས་མཚོ་
མོ་གཉིས་ཀྱི་སྲས་སུ་དགེ་མཚན་ངོ་མཚར་བསམ་གྱིས་མི་ཁྱབ་པ་དང་བཅས་མཚན་དཔེའི་
མེ་ཏོག་མངོན་པར་བཞད་དེ་མཚན་ལྷ་མོ་དོན་གྲུབ་ཏུ་གསོལ། དེ་ཡང་བདག་ཉིད་ཆེན་པོ་
རྣམས་ནི་འཇིག་རྟེན་ཐམས་ཅད་ལ་རྒྱུ་མེད་པར་གཅིག་ཏུ་གཉེན་གཤིན་པའི་ངང་ཚུལ་ཅན་
ཡིན་ལ། ཉམས་ཐག་མགོན་མེད་ཀྱི་སྐྱེ་འགྲོ་རྣམས་ལ་ནི་ལྷག་པར་དུ་ཡང་བརྩེ་བས་དེ་དག་
གི་དོན་ཐོག་མ་ཉིད་ནས་ཐབས་ཀྱི་སྒོ་དུ་མས་བསྒྲུབ་པ་ལ་ལྷུར་བཞེས་པའི་སླད་དུ། ཉམ་
ཆུང་སོ་ནམ་པ་ཞིག་གི་ཁྱིམ་དུ་བསམ་བཞིན་སྲིད་པ་ཉེ་བར་བཟུང་བའི་ཚུལ་བསྟན་ཏེ། ༧སྐྱབས་
མགོན་མཆོག་གི་རང་རྣམ་ངོས་ཀྱི་ཡུལ་དང་ངོས་ཀྱི་མི་མང་ཞེས་པ་ལས། ང་སོ་ནམ་པའི་
ཁྱིམ་ཚང་དམའ་བོ་ཞིག་ནས་ཡོང་བ་འདིར་རྒྱུན་དུ་དགའ་བོ་འདུག ལོ་ན་ཆུང་ཆུང་སྐབས་
གྲོང་གསེབ་ནས་ཡོང་བའི་གནས་ཚུལ་འདི་དག་བརྗོད་འདོད་ཡོད། ལོ་མང་པོའི་རྗེས་ལ་ང་
རྒྱ་ནག་ནས་ཕྱིར་ཡོང་བའི་ལམ་ཞོར་སྟག་འཚེར་ལ་འཁྱུག་ཙམ་ཕྱིན་པར། དེ་སྐབས་ངའི་ཕ་
མེས་ཀྱི་ཁྱིམ་ཚང་གྲོང་གསེབ་ཉམ་ཆུང་འདི་མཐོང་བ་ཙམ་གྱིས་སྤོབས་པ་ཆེན་པོ་ཞིག་སྐྱེས་
བྱུང་། ང་ཁྱིམ་ཚང་ཕྱུག་པོ་དང་མཐོ་བོ་ཞིག་ལ་སྐྱེས་ཡོད་ན་མི་མང་དབུལ་པོ་ཉམ་ཆུང་གི་
བདེ་སྡུག་ཇི་ཡོད་ངས་ཤེས་རྟོགས་ཐུབ་ཀྱི་མ་རེད་བསམ་པ་རྒྱུན་དུ་ཡོད། ཁྱིམ་ཚང་དམའ་
669



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བོ་ཞིག་ལ་སྐྱེས་སྟབས་མི་ཉམ་ཆུང་སྐྱོ་བོའི་གནས་ཚུལ་རྣམས་གསལ་པོ་ཤེས་ཀྱི་ཡོད་པས་
མི་ཉམ་ཆུང་ཚོའི་འཚོ་ཐབས་འདི་གང་ལེགས་སུ་འགྲོ་བའི་ཐབས་ཤེས་བྱས་པ་ཡིན་ཞེས་
གསུངས་པ་ལྟར། ཞིང་འབྲོག་གྲོང་གསེབ་ཉམ་ཆུང་པ་རྣམས་ཀྱིས་གཙོས་སྤྱི་ཚོགས་ཀྱི་
འཕྲལ་ཕུག་བདེ་དོན་ལ་དམིགས་བསལ་ཐུགས་སྣང་བརྩེ་སྐྱོང་རྟག་ཏུ་མཛད་བཞིན་པ་འདི་
ཉིད་ཀྱིས་གསལ་བར་མཚོན་ནུས། འདིར་ཞར་བྱུང་དུ། རྗེ་དགེ་འདུན་གྲུབ་ཀྱི་རྣམ་ཐར་ངོ་
མཚར་རྨད་བྱུང་དུ། པཎ་ཆེན་ཡེ་ཤེས་རྩེ་མོས། རྗེ་རིན་པོ་ཆེ་ནི། ཕྱི་མ་ལ་སྔར་བདེ་བ་ཅན་
དུ་འབྱོན་བཞེད་ཡོད་ནའང་། ཕྱིས་དགའ་ལྡན་དུ་འབྱོན་བཞེད་ཡོད་པ་ཡིན་ཞེས་མི་ཀུན་
གླེང་བར་འདུག་ལགས་ཞུས་པས། རྗེའི་ཞལ་ནས། ཁོ་བོ་ལ་དེ་ལྟ་བུ་འདོད་པ་ཕུར་ཚུགས་
པ་མེད། རྗེ་བཙུན་གྱི་སྐུ་བཞེངས་པ་འདི་ཡང་སེམས་ཅན་ཐམས་ཅད་རྗེ་བཙུན་གྱི་འཁོར་དུ་
སྐྱེས་ཏེ་ཐེག་ཆེན་གྱི་ཆོས་ལ་ལོངས་སྤྱོད་པའི་རྟེན་འབྲེལ་དུ་བསམ་སྟེ་བྱས་ཤིང་། བདེ་བ་
ཅན་སོགས་ན་གདུལ་བྱ་ཡང་དག་པ་འབའ་ཞིག་ཡོད། དེ་བས་མ་དག་པའི་གདུལ་བྱ་རྣམས་
འདུལ་བའི་ཕྱིར་དུ་རེ་ཞིག་ལ་མ་དག་པའི་ཞིང་འདིར་ཀ་སྡོད་འདོད་ཡོད་པ་ཡིན། ཞེས་
གསུངས་པ་དེར། ༧སྐྱབས་མགོན་མཆོག་ཉིད་ཐུགས་ཀྱི་བརྟན་པ་འཕྲོགས་པའི་ཚུལ་དང་
བཅས་ཏེ་ཡང་ཡང་བསྔགས་བརྗོད་མཛད་ཀྱི་འདུག་པ་འདི་ལ་དཔག་ཚེ། ༧སྐྱབས་མགོན་
༧རྒྱལ་བའི་དབང་པོ་ཉིད་ཀྱིས་ཀྱང་མ་དག་པའི་ཞིང་རྣམས་སུ་སྐྱབས་བྲལ་མགོན་མེད་ཀྱི་
སེམས་ཅན་རྣམས་ལ་ཐུགས་རྗེས་སྐད་ཅིག་ཙམ་ཡང་གཏོང་མི་བྲ་བའི་ཐུགས་བསྐྱེད་ཀྱི་
དགོངས་པའི་མཐིལ་ཡིན་པར་ཁུམས་སོ། །སྨྲས་པ།
སྤྲོས་དང་བྲལ་ལ་མཚན་མའི་དམིགས་པ་ཡོངས་སུ་འདས་ཤིང་རྣམ་དག་ཆོས་དབྱིངས་ལྷ་ཡི་
རྫིང་རིང་ཡངས་པོའི་ངོགས། །
670



༧གོང་ས་༧སྐྱབས་མགོན་ཆེན་པོའི་རྣམ་ཐར།
དུས་ལས་ཡོལ་བར་སྲིད་པ་མིན་པའི་ཐུགས་རྗེ་དང་ནི་ཕྲིན་ལས་དྲི་བཞོན་ཕྱོགས་རྣམས་
ཀུན་ནས་རབ་གཡོས་པས། །
རྒྱལ་བ་ཀུན་གྱི་ཐུགས་རྗེའི་ཆུ་གཏེར་བསྲུབས་པ་ལས་བྱུང་འཕགས་མཆོག་སྤྱན་རས་
གཟིགས་ཞེས་རྒྱུ་སྐར་བདག་པོ་གང་། །
མཚན་དཔེའི་འོད་ཀྱི་རི་མོས་མཛེས་བཞིན་གངས་ཅན་སྐྱེ་དགུའི་ཀུ་མུད་གཉེན་དུ་མངོན་
པར་འཆར་དེར་ཨ་ལ་ལ། །
ཞེས་སོ། །དེ་ནས་༧སྐྱབས་མགོན་༧རྒྱལ་བའི་དབང་པོ་གང་གི་ཡང་སྲིད་མཆོག་སྤྲུལ་རིན་
པོ་ཆེ་གང་དུ་འཁྲུངས་རྩད་དཔྱོད་འཚོལ་ཞིབ་བྱེད་པ་ལ། བླ་ལྷ་ཁག་ལ་ལུང་བརྟགས་དང་།
ལྷག་པར་རྒྱལ་ཚབ་རྭ་སྒྲེང་རིན་པོ་ཆེས་དཔལ་ལྡན་ལྷ་མོའི་བླ་མཚོ་ཡོད་སར་ཕེབས་ཏེ་ཉིན་
གྲངས་དུ་མར་གསོལ་འདེབས་ཕྲིན་བཅོལ་གནང་ནས་ཞིབ་གཟིགས་སྐབས་མཚོའི་ནང་
ནས། ཨ་ཀ་མ་ཞེས་པའི་དབུ་ཆེན་ཡིག་འབྲུ་གསུམ་དང་། དེ་རྗེས་དགོན་པ་ཐོག་ལྗང་ཁུ་
དང༌། སེར་པོ་བྱས་པ་ཞིག དེ་ནས་ཁང་པ་ཐོག་སྔོན་པོ་ཅན་ཞིག་བཅས་རིམ་པར་པྲ་ཕབ་
གཟུགས་བརྙན་གྱི་ཚུལ་དུ་གཟིགས་པ་རྣམས་ཡིག་ཐོག་ཏུ་བཀོད་དེ་རེ་ཞིག་གསང་རྒྱ་
མཛད། དེ་རྗེས་བླ་དཔོན་ཆེ་ཁག་འགའ་ཞིག་ནས་རྒྱལ་ཚབ་ཀྱིས་མཚོ་གཟིགས་བྱུང་བའི་
བསྙེལ་ཐོ་རྣམས་བསྣམས་ཏེ་ཕྱོགས་ཡས་མས་སུ་མཆོག་སྤྲུལ་རྩད་དཔྱོད་འཚོལ་ཞིབ་ཏུ་
ཕེབས་ཐོན་ཁོངས་ནས་སེར་བྱེས་ཧར་གདོང་ཀེའུ་ཚང་རིན་པོ་ཆེ་དང་། ཁོང་གི་ཕྱག་རོག་
ཞོལ་གཉེར་ཁེ་སྨད་གསོད་ནམས་དབང་འདུས་དང་། རྩེ་དྲུང་མཁྱེན་རབ་བསྟན་འཛིན། རྩེ་
དྲུང་བློ་བཟང་ཚེ་དབང་བཅས་མདོ་སྨད་ཨ་མདོའི་ཁུལ་དུ་ཕེབས་འབྱོར་སྐབས། སྔར་
༧རྒྱལ་ཚབ་རྭ་སྒྲེང་རིན་པོ་ཆེས་མཚོ་གཟིགས་ཀྱི་རྣམ་པ་ཇི་ལྟ་བ་བཞིན་དུ་སྐུ་འབུམ་དགོན་
671



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
པའི་བཀོད་པ་དང་དགོན་པ་དེ་དང་མི་རིང་བའི་ཤར་ཕྱོགས་ན་སྟག་འཚེར་གྱི་གྲོང་གསེབ་
ནང་ཐོག་སྔོན་པོ་ཅན་གྱི་ཁང་པ་བཅས་རིམ་པར་གཟིགས་པའི་ཚེ། དེར་ཕྲུ་གུ་ཡོད་མེད་དྲིས་
སྐབས་ཁྱེའུ་ལོ་གཉིས་ཙམ་སོན་པ་ཞིག་ཡོད་ལུགས་ཐོས་ཕྲལ། ཀེའུ་ཚང་རིན་པོ་ཆེ་ནས་
༧རྒྱལ་དབང་གོང་མའི་ཕྱག་ཕྲེང་ཞིག་མགུལ་དུ་བཞེས་ཏེ་གཡོག་པོ་ཡིན་ཟོལ་གྱིས་པགས་
ཚག་ཞིག་གྱོན། བརྩེ་དྲུང་བློ་བཟང་ཚེ་དབང་འགོ་ཁྲིད་ཡིན་པར་བརྫུས་ཏེ་གྱོན་ཆས་ཀྱང་
གཟབ་པ་བཞེས། ཞབས་ཕྱི་ཨ་མདོ་སྐལ་བཟང་དང་། དགེ་སློང་ཚུལ་ཁྲིམས་རྒྱལ་མཚན་
བཅས་ཤར་ཙོང་རི་ཁྲོད་མཇལ་མི་ཡིན་ལུགས་བརྗོད་དེ་འཁྲུངས་ཁྱིམ་དེར་གནས་གཡར་
ཞུས་པ་ན། རྩེ་དྲུང་བློ་བཟང་ཁོང་ཚོའི་འགོ་ཁྲིད་རེད་དགོངས་ཏེ་གཟིམ་ཆུང་སྦུག་དང་། ཀེའུ་
ཚང་རིན་པོ་ཆེ་དང་ཞབས་ཕྱི་གཞན་གཉིས་བཅས་མདོར་བཞུགས་སྐབས། ཆུང་སྲིད་རིན་པོ་
ཆེ་ཡིན་པའི་ཕྲུ་གུ་ཆུང་ངུ་དེ་ཀེའུ་ཚང་རིན་པོ་ཆེའི་སར་ཕེབས་ཏེ་ཁོང་གི་པང་དུ་བཞུགས་པ་
དང་གོང་མའི་ཕྱག་ཕྲེང་མགུལ་དུ་བཞེས་ཡོད་པར་ཕྱག་གིས་འཆང་སྟེ་འདི་ང་ལ་སྤྲོད་དགོས་
གསུངས་པར། བླ་མས། ང་སུ་ཡིན་ངོ་ཤེས་ན་སྤྱད་ཆོག་གསུངས་པའི་ལན་དུ། སེ་རའི་ཨ་
ཀ་རེད་ཅེས་གསུངས། དེ་ནི་སེ་རའི་བླ་མ་ཞེས་ཨ་མདོའི་ཡུལ་སྐད་ཡིན་འདུག སྦུག་ཏུ་ཡོད་
པ་དེ་སུ་རེད་ཞུས་པའི་ལན། རྩེ་དྲུང་བློ་བཟང་། ཡང་ཞབས་ཕྱི་ངོ་མ་དེའི་མིང་ཨ་མདོ་སྐལ་
བཟང་རེད་ཅེས་ཐེ་ཚོམ་དང་ངོ་ནོར་སྤུ་ཙམ་མེད་པར་ཐོགས་མེད་དུ་གསུངས། སང་ཁོང་
རྣམས་ཕེབས་ཐོན་སྐབས་ཆུང་སྲིད་རིན་པོ་ཆེ་གཟིམ་མལ་ནས་ཐོན་ཏེ་ཁོང་ཚོའི་མཉམ་དུ་
འགྲོ་གི་ཡིན་ཞེས་གསུངས་ཏེ་ཤུམ་པ་སོགས་འབྲལ་མི་ཐུབ་པ་ལྟ་བུ་མཛད་པ་སོགས་གང་
ཅིས་༧རྒྱལ་དབང་མཆོག་གི་ཡང་སྲིད་ཡིན་པའི་ངེས་པ་ཕལ་ཆེར་རྙེད། ད་དུང་གལ་ཆེ་ནན་
ཏན་གྱིས་གཞན་དང་གཞན་དུ་འཚོལ་ཞིབ་དང་བརྟགས་དཔྱད་ཟིན་ནས། སླར་བདུན་ཕྲག་
672



༧གོང་ས་༧སྐྱབས་མགོན་ཆེན་པོའི་རྣམ་ཐར།
ཁ་ཤས་མཚམས་ཀེའུ་ཚང་རིན་པོ་ཆེ་སོགས་ངོ་ལས་ཚང་མ་སྟག་འཚེར་འཁྲུངས་ཁྱིམ་དུ་
འཛོམས་ཐོག་ཆུང་སྲིད་རིན་པོ་ཆེ་གདན་དྲངས་ཏེ། ༧རྒྱལ་མཆོག་གོང་མའི་ཕྱག་ཕྲེང་ནག་པོ་
ངོ་འདྲ་གཉིས་ཀེའུ་ཚང་རིན་པོ་ཆེས་ཕྱག་ཏུ་བཞེས་ཏེ་གང་དགོས་ཞུས་སྐབས་ངོ་མ་དེ་འཕྲོག་
པའི་ཚུལ་གྱིས་བཞེས་ཏེ་མགུལ་དུ་བསྣམས། དེ་རྗེས་ཕྱག་ཕྲེང་སེར་པོ་ངོ་འདྲ་གཉིས་སྤྱན་
བསྟར་ཞུས་པའང་སྔར་ལྟར་ངོ་མ་དེ་མགུལ་དུ་བཞེས། དེ་ནས་༧རྒྱལ་མཆོག་གོང་མའི་ཕྱག་
ཊཱམ་ཆུང་བ་ཞིག་དང་། ཌཱ་མ་རུ་གཞན་འདྲ་གསེར་གྱི་སྐེད་དཀྲིས་ཌམ་འཛར་སྤུས་ལེགས་
བཅས་ངོ་འདྲ་གཉིས་ཕུལ་སྐབས། གོང་མའི་ཕྱག་བསྣམ་ཡིན་པའི་སྤུས་ཀ་ཞེར་བ་དེ་རང་
གདམས་ཏེ་དགྱེས་ཉམས་བཞད་མོ་དང་བཅས་ཏེ་ཞལ་འདོན་སྐབས་དཀྲོལ་སྟངས་ལྟར་
དཀྲོལ་བར་མཛད་པ་སོགས་སྐུའི་ཉེར་སྤྱད་རྣམས་ངོ་ནོར་དང་ཐེ་ཚོམ་ཅུང་ཟད་ཙམ་ཡང་
མེད་པར་ངོས་འཛིན་གནང་བ་སོགས་དམ་པའི་རང་ཚུལ་གྱི་ངོ་མཚར་མཛད་སྤྱོད་གསལ་
བར་བསྟན་པས། ཡང་སྲིད་འཚོལ་ཞིབ་མཛད་པོ་ཀུན་གྱིས་༧གོང་ས་མཆོག་གི་ཡང་སྲིད་
འཁྲུལ་མེད་ཡིན་པའི་ངེས་པ་གཏིང་ནས་རྙེད་དེ་དགའ་གུས་ཚད་མེད་ཀྱིས་གདོང་མཆི་མས་
ཁེངས། སྐད་ཀྱང་བརྣངས་ཏེ་ཕན་ཚུན་སྨྲ་བརྗོད་མ་ཐུབ་པའི་གནས་སུ་གྱུར་ཏོ། །དེ་བཞིན་
དུ་སྔར་༧རྒྱལ་ཚབ་ཀྱི་མཚོ་གཟིགས། དགོན་པ་ཐོག་སུམ་བརྩེགས་བར་ཐོག་གཡུ་རྩི་ཅན་
ལྗང་ཁུ་དང་། དེ་སྟེང་གསེར་ཟངས་ཀྱི་རྒྱ་ཕིབས་ཡོད་པ་ནི་སྐུ་འབུམ་དགོན་དང་། ཁང་པ་
ཐོག་སྔོན་པོ་ནི། སྟག་འཚེར་འཁྲུངས་ཁྱིམ་ལ་ཁ་པད་གཡུ་རྩི་གཡམ་ཐོག་སྔོན་པོ་ཅན་ཡོད་
པར་དངོས་སུ་མཚོན། ཡི་གེ་ཨ་ཀ་མ་གསུམ་ལས། དང་པོ་ཨ་ནི་ཨ་མདོ་དང་། ཀ་ནི་སྐུ་
འབུམ་དགོན་པའི་མིང་གཞི་ཡི་གེ་དང་པོའམ། ཡང་ན་ཡི་གེ་ཀ་མ་གཉིས་ཀྱིས་སྟག་འཚེར་
རི་ཁྲོད་དུ་ཀརྨ་ཤར་ཙོང་དགོན་ཞེས་ཆོས་རྗེ་ཀརྨ་པ་བཞི་པ་རོལ་པའི་རྡོ་རྗེས་ཕྱག་བཏབ་
673



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
པའི་དགོན་པ་དེ་ཉིད་ཡིན་པར་མཚོན་པ་སོགས་འདི་དག་གིས་ཀྱང་༧རྒྱལ་བའི་ཡང་སྲིད་
གང་དུ་འཁྲུངས་པའི་ཡུལ་གྱི་རྣམ་པ་གསལ་བར་བསྟན། གཞན་ཡང་སྐབས་དེར་མདོ་སྨད་
དུ་ཀུན་གཟིགས་པཎ་ཆེན་ཐུབ་བསྟན་ཆོས་ཀྱི་ཉི་མ་མཆོག་འཚོ་བཞུགས་སྐབས་གང་གིས་
ཀྱང་༧རྒྱལ་བའི་ཡང་སྲིད་སྟག་འཚེར་འཁྲུངས་ཁྱིམ་གྱི་ཁྱེའུ་དེ་ཉིད་ཡིན་པར་ངོས་འཛིན་
གསལ་བར་གནང་བ་སོགས་སྒོ་ཐམས་ཅད་ནས་འཁྲུལ་བྲལ་ངེས་ཤེས་འདྲོངས་པར་གྱུར།
དེ་ལ་འདིར་དོན་གྱི་སྙིང་པོ་ནི་འདི་ལྟར་གོ་བར་བྱ་སྟེ། སྙིགས་དུས་ཀྱི་སྐྱེ་བོ་ཕལ་ཆེར་ཐོག་
མ་མེད་པའི་དུས་ནས་གོམས་ཤིང་འདྲིས་པའི་ལོག་པར་རྟོག་པའི་བག་ཆགས་ཀྱི་མཐུ་རབ་
ཏུ་བརྟས་པས། སྐྱེ་བ་སྔ་ཕྱི་ཡོད་པར་ལྟ་བ་ལ་འཕྱས་སུ་འཛིན་ཅིང་། འཇིག་རྟེན་ཕ་རོལ་
ཡོད་པ་ལ་ཡིད་ཆེས་པ་མེད་པས། དགེ་བ་དང་མི་དགེ་བའི་ལས་ཀྱི་རྣམ་པར་སྨིན་པ་ལྟ་ག་
ལ་ཡོད་ཅེས། ལོག་པར་ལྟ་བ་ལ་ཨ་འཐས་སུ་ཞེན་པའི་སྐྱེ་བོ་རྣམས་ལ་དམ་པ་རྣམས་ཀྱིས་
ལྷག་པར་ཡང་རྗེས་སུ་བརྩེ་བས་དེ་རྣམས་ཡང་དག་པའི་ལྟ་བ་ལ་གཟུད་པའི་སླད་དུ། ༧རྒྱལ་
བའི་ཡང་སྲིད་རིན་པོ་ཆེ་ཡིན་པ་བགྲང་བྱ་གཉིས་ཙམ་བཞེས་པའི་བྱིས་པའི་ཚུལ་དུ་བཟུང་
བ་གང་གིས། ༧རྒྱལ་མཆོག་གོང་མའི་གམ་བཅར་བ་རྣམས་དེར་འབྱོར་བ་ན། སྔར་འདྲིས་
ཀྱི་མཛའ་བོ་འཕྲད་པ་བཞིན་དུ་ཚམ་ཚོམ་མེད་པར་རེ་རེ་བཞིན་གྱི་ངོ་ནི་མཁྱེན། སུས་ཀྱང་
མ་བསླབས་པར་རེ་རེའི་མིང་ནི་གསུངས། མ་པང་དུ་བུ་འཇུག་པ་ལྟར་ཐུགས་དགྱེས་པའི་
ཉམས་ཚོར་དང་བཅས་ཏེ་དེ་དག་གི་ལྷན་དུ་ནི་བཞུགས། ༧རྒྱལ་མཆོག་གོང་མའི་སྐུའི་ཉེར་
སྤྱད་ཐམས་ཅད་ནི་ནོར་བདག་པོའི་ཚུལ་གྱིས་ཕྱག་ཏུ་བཞེས། བདག་ཉིད་ཆེན་པོ་རྣམས་
ཀྱིས་སྐུ་ཚེའི་རབས་རྣམས་སུ་གཞན་གྱི་ནོར་ལ་བརྣབ་སེམས་ཀྱི་གོམས་པ་མེད་པས་དངོས་
རྫས་གཞན་རྣམས་ལ་སྤྱན་གྱིས་གཟིགས་པ་ཙམ་ཡང་མ་མཛད། མགྲོན་པོ་རང་ཁྱིམ་དུ་འགྲོ་
674



༧གོང་ས་༧སྐྱབས་མགོན་ཆེན་པོའི་རྣམ་ཐར།
བ་ལ་རིངས་པ་རིངས་པར་བཞིན་དུ་སྐུ་བཅར་བ་རྣམས་དང་ལྷན་དུ་ཆས་པ་ལ་ནི་རྩིས་སུ་
མཛད་པ་སོགས་སྔོན་གནས་རྗེས་སུ་དྲན་པའི་ཡེ་ཤེས་ཀྱི་མེས་གང་ཞིག་ཚེ་རབས་སྔ་ཕྱི་མེད་
པར་ལྟ་བ་སོགས་ལོག་རྟོག་ཚང་ཚིང་གི་ཕུང་པོ་བདེ་བླག་ཏུ་བསྲེགས་པར་མཛད་དེ། སློབ་
དཔོན་དཔའ་བོས་སྐྱེས་རབས་ལས།
བསམ་གཏན་གོམས་བྱས་དྲན་པ་གསལ་བ་ཡིས། །
ཚེ་རབས་དྲན་པའང་དེ་དང་དེ་ན་ཡོད། །
འཇིག་རྟེན་ཕ་རོལ་དེ་ལ་རྗེས་སུ་དཔོགས། །
ཞེས་གསུངས་པ་ལྟར་སྔོན་གནས་རྗེས་སུ་དྲན་པའི་རྣམ་ཐར་གདམས་ངག་ཏུ་འདོམས་པའི་
ཚུལ་གྱིས་ལྐོག་གྱུར་གྱི་དོན་མངོན་སུམ་དུ་སྟོན་པའི་ཟབ་མོའི་ཆོས་ཀྱི་འཁོར་ལོ་ཐོག་མ་དེ་
བསྐོར་བར་མཛད་དོ། །སྨྲས་པ།
བགྲང་བྱ་གཉིས་སུ་སོན་པའི་སེམས་དཔའ་ཆེས། །
སྔོན་གནས་རྗེས་སུ་དྲན་པའི་ཚུལ་མངོན་སུམ། །
བསྟན་པར་མཛད་དེས་གང་ཞིག་ཚེ་རབས་ནི། །
སྔ་ཕྱི་མེད་པར་ལྟ་བའི་དམ་བཅའ་བུད། །
ཅེས་སོ། །དེ་ལྟར་༧རྒྱལ་བའི་ཡང་སྲིད་འཁྲུལ་བྲལ་ཡིན་པར་ནང་དོན་དུ་ཐུགས་གཏན་
གཙང་ཁེལ་ཟིན་ནའང་ས་ཁུལ་དེའི་སྤྱི་ཁྱབ་རྒྱ་ཁ་ཆེ་རྨ་སྤུ་ཕ་ཧང་གི་དཀའ་རྙོགས་སྣ་ཚོགས་
ལ་བརྟེན། ཡང་སྲིད་ངོ་མ་ཡིན་པའི་ཕྱི་བསྒྲགས་གནང་འགན་མ་བཟོད་པར། རེ་ཞིག་
༧རྒྱལ་བའི་འོས་སྤྲུལ་ཡིན་པའི་ཟོལ་དུ་བསྟན་ནས། ཕྱི་ལོ་༡༩༣༩ ས་ཡོས་ཟླ་བ་དྲུག་པའི་
675



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཚེས་གཅིག་ཉིན་ཡབ་ཡུམ་སྐུ་འཁོར་ཞབས་གྲས་གཏོས་ཆེ་བ་དང་བཅས་སྐུ་འབུམ་ནས་
གངས་ལྗོངས་ལྷ་ལྡན་རྒྱལ་ཁབ་ཆེན་པོར་ཆིབས་ཀྱི་ཁ་ལོ་སྒྱུར་ཏེ་གངས་ཅན་བོད་ཀྱི་ས་
གནས་སུ་༧ཞབས་སེན་ཉེ་བར་འཁོད་ནས་མི་རིང་བ་ན། ལྷ་ལྡན་དུ་བོད་ལྗོངས་ཚོགས་འདུ་
རྒྱས་འཛོམས་ཚོགས་ཏེ། གངས་ཅན་མགོན་པོ་འཕགས་མཆོག་ཕྱག་ན་པདྨོ་༧གོང་ས་
༧སྐྱབས་མགོན་༧རྒྱལ་བའི་དབང་པོ་མཆོག་གི་ཡང་སྲིད་འཁྲུལ་བྲལ་དུ་གཏན་འབེབས་
ཞུས་པའི་གཞུང་འབྲེལ་དྲིལ་ཆེན་ཕྱོགས་ཐམས་ཅད་དུ་བསྒྲགས་པ་དང་ཆབས་ཅིག་སྔར་
སྲོལ་ཕེབས་བསུ་བཀོད་སྒྲིག་ཕུན་སུམ་ཚོགས་པ་ཐོག་བར་མཐའ་གསུམ་རིམ་ཞུས་ཐོག
༡༩༣༩ ས་ཡོས་ཟླ་བ་བརྒྱད་པའི་ཚེས་ཉེར་ལྔ་གཟའ་སྐར་འཕྲོད་སྦྱོར་དགེ་བའི་ཉིན།
༧གོང་ས་༧སྐྱབས་མགོན་༧རྒྱལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་
མཆོག་གི་ཡང་སྲིད་མཆོག་སྤྲུལ་རིན་པོ་ཆེ་གང་ཉིད་ལྷའི་དབང་པོ་བརྒྱ་བྱིན་ལ་ཉེ་དབང་གི་
ཚོགས་ཀྱིས་བསྐོར་བ་བཞིན་དུ་འཁོར་ཚོགས་རྒྱ་མཚོས་ཀུན་ནས་བསྐོར་ཞིང་། ལྷ་མིའི་
མཆོད་སྤྲིན་ཀུན་བཟང་སྨོན་ལམ་གྱི་འཕྲུལ་ལས་བྱུང་བ་ལྟ་བུས་མངོན་པར་འཕྱུར་བའི་
དབུས་ནས་ལྷ་ལྡན་གསེར་གྱི་རྒྱལ་ཁབ་ཆེན་པོར་༧ཞབས་སེན་བཀྲིས་ཀྱི་རེ་ཁཱ་མངོན་པར་
འཁོད་པ་དེའི་ཚེ་ན། ལྷ་ལམ་ཀུན་ཏུ་བསངས་ཀྱི་དུད་སྤྲིན་གྱིས་ཡོངས་སུ་ཁེངས། ས་གཞི་
ཐམས་ཅད་ལི་ཁྲི་ཚོན་གྱིས་ཁ་སྒྱུར་བ་བཞིན་དུ་ངུར་སྨྲིག་འཛིན་པའི་དགེ་འདུན་འདུས་པའི་
ཚོགས་ཀྱིས་ཉེ་བར་གཏམས། དར་གདུགས་རྒྱལ་མཚན་བ་དན་སོགས་ཀྱིས་བར་སྣང་
ཐམས་ཅད་ཡོངས་སུ་ཁེབས། གང་ལ་ཅི་བདོག་པའི་རྒྱན་གོས་བཟང་དགུ་ཅོག་གིས་ཀུན་
ནས་མཛེས་པའི་སྐྱེ་བོ་ཕོ་མོའི་འདུ་ཚོགས་ས་གཞི་ཐམས་ཅད་ཡོམ་ཡོམ་པོར་བྱེད། འབུད་
བརྡུང་དཀྲོལ་སོགས་སྙན་འཇེབས་ལྡན་པའི་རོལ་མོའི་བྱེ་བྲག་སྣ་ཚོགས་པའི་སྒྲས་གནམ་
676



༧གོང་ས་༧སྐྱབས་མགོན་ཆེན་པོའི་རྣམ་ཐར།
ས་རི་ཀླུང་མཐའ་དག་འགེངས་པ་སོགས་མཐོ་རིས་བདག་པོའི་གྲོང་ཁྱེར་ས་ལ་འཕོས་པ་ལྟ་
བུའི་དབུས་ནས་གངས་ཅན་ལྷ་གཅིག་འཕགས་མཆོག་ཕྱག་ན་པདྨོའི་མཆོག་སྤྲུལ་ཉིན་བྱེད་
དབང་པོའི་བྱམས་བརྩེའི་དགྱེས་འཛུམ་ལྷུག་པར་གྲོལ་བའི་འོད་ཟེར་གྱིས་སྐྱེ་དགུ་རྣམས་སུ་
རེག་པའི་མོད་ལ་རེ་ཞིག་ཐ་མལ་གྱི་རྣམ་རྟོག་ཡུད་ཡུད་པོ་དག་བཙན་ཐབས་སུ་འགགས་ཏེ་
རིག་པ་རང་བྱུང་གི་ངོ་བོར་གཅེར་རེར་ལྷག དེ་ལས་ལྡང་ཚེ་ཁ་ཅིག་དད་པའི་ཡུས་ཀྱིས་
བརྣངས་ཏེ་གདོང་མཆི་མས་འཁྲུགས། ཁ་ཅིག་གིས་ནི་དགའོ། སྐྱིད་དོ། མཆོད་དོ་ཞེས་པ་ལ་
སོགས་པའི་དགའ་བའི་ཅ་ཅོ་ཅི་ཡང་འབྱིན། ལ་ལས་ནི་གླུ་གར་རོལ་མོའི་བྱེ་བྲག་དང་།
གཞན་ཡང་ལྷ་མིའི་མཆོད་རྫས་དཔག་ཏུ་མེད་པས་མཆོད་པ་ལ་གཅིག་ཏུ་གཞོལ། ཕལ་ཆེར་
གྱིས་ནི་འཕགས་མཆོག་ཐུགས་རྗེ་ཆེན་པོར་ཐུགས་རྒྱུད་བསྐུལ་བའི་གསོལ་འདེབས་
དབྱངས་སུ་གྱེར། གཞན་དག་གིས་ནི་ཅ་ཅོའི་སྒྲ་བསྐྱུངས་ཏེ་མགོན་པོ་མཆོག་གི་མཚན་
དཔེའི་དཀྱིལ་འཁོར་མཇལ་བ་ལ་རྩེ་གཅིག་ཏུ་མཉམ་པར་འཇོག་པའི་ངང་ཚུལ་ལ་འབྱམས་
སོ། །སྨྲས་པ།
སེམས་དཔའ་ཆེན་པོའི་མཐུ་ལས་ལྷ་མི་ཀུན། །
རང་རང་སེམས་ཀྱི་བདེ་སྐྱིད་ཉམས་ཚོར་གྱི། །
སྣ་ཚོགས་རྣམ་པར་བཀྲ་བའི་རི་མོ་རྣམས། །
ཅིག་ཅར་མཆོད་པའི་ཚུལ་དུ་ཉེ་བར་སྣང་། །
ཕྱི་ནང་ཆོས་ཀུན་རྟེན་ཅིང་འབྲེལ་འབྱུང་ཕྱིར། །
དེ་ཚེ་ཕྱི་རོལ་ཡུལ་གྱི་རྣམ་པ་ཡང་། །
བཀྲག་མདངས་སྣུམ་བག་གཟི་བྱིན་ཆེར་རྒྱས་ཏེ། །
677



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རྫོགས་ལྡན་དང་པོའི་དཔལ་གྱི་མཆེད་ཟླར་གྱུར། ། །
ཅེས་སོ། །དེ་ལྟར་༧སྐྱབས་མགོན་ཕྱག་ན་པདྨོའི་མཆོག་སྤྲུལ་ཉིན་བྱེད་དབང་པོ་གང་ཉིད་ལྷ་
ལྡན་དབུས་འགྱུར་འཆང་དུ་༧ཞབས་མཐིལ་འཁོར་ལོས་མཚན་པ་མངོན་པར་འཁོད་ནས་
ཐོག་མར་ར་ས་འཁྲུལ་སྣང་གི་གཙུག་ལག་ཁང་དུ་སྟོན་པ་ཐུབ་པའི་དབང་པོའི་ཞལ་སྐྱིན་ཇོ་
བོཤཱཀྱ་མུ་ནེའི་སྤྱན་སྔར་འཁྲུས་གསོལ་རབ་གནས་ཐུགས་སྨོན་སྙན་ཤལ་སྒྲོན་འབུལ་སོགས་
གནས་གཟིགས་ཀྱི་མཛད་སྒོ་རྣམས་གྲུབ་ནས། སྔར་ལྟར་ལྷ་མིའི་མཆོད་རྫས་དཔག་ཏུ་མེད་
པ་དང་བཅས་ཆིབས་རག་བསྟར་སྒྲིག་གིས་མདུན་བདར་ཏེ་ནོར་གླིང་བསྐལ་བཟང་ཕོ་བྲང་
དུ་༧ཞབས་སེན་མངོན་པར་བཀོད་དེ་གཟིམ་ཆུང་ཉི་འོད་འདོད་རྒུ་འཁྱིལ་བའི་འཇིགས་མེད་
སེང་གེའི་ཁྲི་ལ་ལྷུན་ཆགས་པ་ན། གཞུང་གནས་དང་གདན་ས་ཁག་སོགས་ནས་ཐོག་མའི་
རྟེན་འབྱུང་ཕེབས་སྟོན་དཀར་སྤྲོའི་མཛད་སྒོ་ཁག་རིམ་པར་གྲུབ་བསྟུན་༧སྐྱབས་མགོན་
༧རྒྱལ་བའི་དབང་པོའི་མཆོག་སྤྲུལ་ངེས་རྙེད་ཀྱིས། ལྷ་ལྡན་དུ་གདན་ཞུ་ཟིན་པའི་གཏམ་གྱི་
སྙན་པའི་དབྱར་རྔ་ཕྱོགས་དང་ཕྱོགས་བྲལ་ཀུན་ཏུ་ཁྱབ་པར་གྱུར་པས། ཉིན་རེ་བཞིན་ཡང་
སྐྱེ་བོའི་ཚོགས་དཔག་ཏུ་མེད་པ་འདུས་པ་རྣམས་ལ་མངོན་མཐོ་དང་ངེས་ལེགས་ཀྱི་ས་བོན་
གྲུངས་པོ་བཏབ་སྟེ་གྲོལ་བ་བཞི་ལྡན་འབྲེལ་ཚད་དོན་ལྡན་གྱི་ཕྲིན་ལས་མཛད་བཞིན་པའི་
སྒོ་ནས་བཞུགས་འཇགས་བཀྲིན་བསྐྱངས། དེ་རྗེས་མི་རིང་བར་ཕྱི་ལོ་༡༩༤༠ བོད་ལྕགས་
འབྲུག་ཟླ་བ་དང་པོའི་ཚེས་བཅུ་བཞི་ཉིན་གྲུ་འཛིན་གཉིས་པའི་གཞལ་མེད་ཁང་ཕོ་བྲང་ཆེན་
པོ་པོ་ཏ་ལའི་ཚོམས་ཆེན་སྲིད་ཞིའི་ཕུན་ཚོགས་ནང་མི་འཇིགས་གདོང་ལྔས་བཏེག་པའི་
གསེར་གྱི་ཁྲི་འཕང་མཐོན་པོར་ལྷ་དང་བཅས་པའི་འགྲོ་བ་ཡོངས་ཀྱི་འདྲེན་པ་ཆེན་པོར་
མངའ་གསོལ་ཏེ། དེ་ཡང་༧རྒྱལ་ཚབ་དང་ཡོངས་འཛིན། བཀའི་བློན་ཆེན་སོགས་གཞུང་གི་
678



༧གོང་ས་༧སྐྱབས་མགོན་ཆེན་པོའི་རྣམ་ཐར།
དཔོན་རིགས་སེར་སྐྱ་རྣམས་དང་། དགའ་ལྡན་ཁྲི་གདན་ཟུར། རིས་མེད་གདན་ས་ཁག་གི་
མཁན་པོ་བླ་སྤྲུལ། ལས་སྣེ་སོགས་དང་། གཞན་ཡང་རྒྱ་ནག་གཞུང་དང་། རྒྱ་གར་ནང་
དབྱིན་གཞུང་། བལ་ཡུལ་འབྲས་འབྲུག་བཅས་ཁྱིམ་མཚེས་རྒྱལ་ཁབ་རྣམས་ཀྱི་སྐུ་ཚབ་
སོགས་ཆེ་རྒུ་ཡོངས་ཀྱིས་༧སྐྱབས་མགོན་ཕྱག་ན་པདྨོའི་༧ཞབས་ཀྱི་རྡུལ་ལ་མངོན་པར་
བཏུད་དེ་གསེར་ཁྲི་མངའ་གསོལ་སྐབས་ཀྱི་ཆོས་སྲིད་ཀྱི་མཛད་སྒོའི་རིམ་པ་མཐའ་དག་སྔར་
ལམ་བཞིན་དུ་ལེགས་པར་བསྐྱངས། དེའི་ཚེ་ཆེ་དགུ་མ་ལུས་པ་དགའ་བ་དང་གུས་པས་ཡིད་
ཡོངས་སུ་བསྐྱོད་པའི་ངོ་མཚར་བསྔགས་པའི་སྒྲ་ཆེན་ཁོར་མོ་ཡུག་ཏུ་སྒྲོག་པར་གྱུར་ཅིང་
འཕགས་མཆོག་ཕྱག་ན་པདྨོ་མཆོག་སྐྱེ་འགྲོ་སྤྱི་དང་། ལྷག་པར་གངས་ཅན་གདུལ་བྱའི་
མགོན་དུ་འབྲེལ་ཚད་དོན་ལྡན་གྱི་ཕྲིན་ལས་རྨད་པོ་ཆེའི་སྣང་བས་ཕྱོགས་ཀུན་ཏུ་ཁྱབ་པར་
གྱུར་ཏོ། །
དེ་ནས་རིམ་བཞིན་༧སྐྱབས་རྗེ་སྟག་བྲག་རྡོ་རྗེ་འཆང་སོགས་རིགས་ཀྱི་ཅོད་པཎ་
དུ་བཞེས་ཏེ་གསན་བསམ་གྱི་དབུ་འཛུགས་བསྐྱངས། དེ་ཡང་ཕྱིས་སུ་༧སྐྱབས་མགོན་
མཆོག་གི་ཞལ་སྔ་ནས་ཀྱིས་རིས་མེད་སྐྱེས་ཆེན་སྤྲུལ་པའི་སྐུ་རྣམས་ཀྱི་ཆུང་སྲིད་ཁག་ལ་ཡང་
ཡང་བཀའ་སྩལ་དོན། སྐྱེས་མཆོག་སྤྲུལ་པའི་སྐུ་རྣམས་དོན་དུ་སངས་རྒྱས་བྱང་སེམས་གང་
ཡིན་རུང་མ་དག་འཇིག་རྟེན་གྱི་ཁམས་སུ་ཐ་མལ་མིའི་ཚུལ་དུ་སྐྱེ་བ་བཞེས་ཕྱིན་ཆད་ཐ་མལ་
པའི་ཚུལ་ལུགས་བཞིན་དུ་གསན་བསམ་སློབ་གཉེར་སྒོམ་སྒྲུབ་སོགས་ལ་རིམ་གྱིས་འབད་
དེ་གོང་མའི་རྣམ་ཐར་བདག་གིར་བཞེས་དགོས་པའི་ཚུལ་སོགས་ཕ་ཡིས་བུ་ལ་སློབ་པ་ལྟར་
ནན་ཏན་ཆེན་པོས་འདོམས་པར་མཛད་པ་དང་ཆབས་ཅིག་༧རྒྱལ་མཆོག་གང་ཉིད་སྐུ་ན་ཕྲ་
དུས་སུ་ཡོངས་འཛིན་རིན་པོ་ཆེའི་མདུན་ནས་གསན་སྦྱོང་ལྷུར་བཞེས་ཇི་ལྟར་མཛད་པའི་
679



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
རྣམ་ཐར་ངོ་མཚར་ཅན་ཡིད་དབང་མེད་དུ་འཁུལ་ནུས་པ་ཡང་ཆེད་དུ་གསུངས་པ་སོགས་
ཀྱིས་ཐུགས་རྗེས་སྐྱོང་བར་མཛད་དོ། །དེ་ལྟར་གངས་ཅན་མགོན་པོ་མཆོག་ཉིད་ངེས་དོན་དུ་
སྤང་རྟོགས་མཐར་ཕྱིན་པ་ཟུང་འཇུག་གདོད་མའི་རྒྱལ་ས་མངོན་དུ་གྱུར་ཟིན་ཀྱང་། གདུལ་
བྱའི་སྣང་ཚོད་དང་བསྟུན་། དྲང་དོན་དུ་ཕྱི་རབས་གདུལ་བྱ་རྣམས་ལམ་རིམ་འཇུག་ལ་སློབ་
དགོས་པར་འདོམས་པའི་ཕྱིར་གསན་བསམ་སྒོམ་སྒྲུབ་ཀྱི་གྲྭར་འཇུག་པ་སྐད་དུ་མཛད། དེ་
ཡང་༧སྐྱབས་མགོན་མཆོག་དགུང་གྲངས་དྲུག་བཞེས་སྐབས་གསན་སྦྱོང་དངོས་གཞི་དབུ་
འཛུགས་བསྐྱངས། དེ་སྐབས་ཙམ་ན་རྭ་སྒྲེང་རིན་པོ་ཆེས་ཆབས་སྲིད་ཀྱི་ཐུགས་འགན་
དགོངས་ཞུ་གནང་སྟེ། ༧སྐྱབས་རྗེ་སྟག་བྲག་རྡོ་རྗེ་འཆང་ནས་ཕྱི་ལོ་༡༩༤༡ བོད་ལྕགས་
སྦྲུལ་ཟླ་བ་དང་པོའི་ཚེས་གཅིག་ཉིན་སྲིད་སྐྱོང་གི་མཛད་ཁུར་བཞེས་པ་དང་ཆབས་ཅིག་
༧རྒྱལ་བའི་ཡོངས་འཛིན་སྐུ་བགྲེས་ཀྱི་མཛད་འག།ན་སྔར་མུས་ཐོགམ ཚན་ཞབས་རྒྱུད་སྟོད་
མཁན་ཟུར་གླིང་རིན་པོ་ཆེ་ཐུབ་སྟན་ལུང་རྟོགས་རྣམ་རྒྱལ་ཕྲིན་ལས་དཔལ་བཟང་པོ་མཆོག་
ཡོངས་འཛིན་ཆུང་བ་གནང་དགོས་ཚུལ་ཕྱག་རྟགས་ཕེབས་པ་བཞིན་ཡོངས་འཛིན་ཆུང་བའི་
ཁྲི་འདོན་རྟེན་འབྲེལ་གྱི་མཛད་སྒོ་སྔར་སྲོལ་བཞིན་མཛད། ཕྱིས་སུ་༧སྐྱབས་རྗེ་གླིང་རིན་པོ་
ཆེ་ཡོངས་འཛིན་སྐུ་བགྲེས་དང་། ༧སྐྱབས་རྗེ་ཁྲི་བྱང་རིན་པོ་ཆེ་ཡོངས་འཛིན་སྐུ་གཞོན་གྱི་
མཛད་ཁུར་བཞེས། དེ་ལྟར་ཡོངས་འཛིན་རྣམ་པའི་མདུན་ནས་ཐོག་མར་ཕྱག་དཔེ་འབྲི་ཀློག་
ནས་བརྩམས་ཏེ། རིམ་གྱིས་དག་ཡིག་དང་། སུམ་རྟགས་སོགས་ཐུན་མོང་རིག་པའི་གནས་
རྣམས་གསན་སྦྱོང་དང་། དེའི་རིང་ལའང་སྔ་དྲོ་འཆར་ཅན་དྲུང་ཇ་གྲོལ་མཚམས་ནས་ཉིན་
དགུང་བར་དང་། དགོང་དྲོ་འཆར་ཅན་ཕྱག་ཚོད་གསུམ་པ་ནས་བཞི་པ་ཡོལ་ཙམ་བར་སྒྲིག་
བཅད་ཀྱིས་ཕྱག་དཔེ་ཚུགས་ཏེ་ཐུགས་འཛིན་ཟིན་པ་རྣམས་རྒྱུགས་འབུལ་མཛད་པ་དང༌།
680



༧གོང་ས་༧སྐྱབས་མགོན་ཆེན་པོའི་རྣམ་ཐར།
ཐུགས་འཛིན་གསར་དུ་མཛད་དགོས་ལ་བཀའ་ཁྲིད་གསན་བཞེས་སོགས་ལ་ཤིན་ཏུ་འགྲུས་
པར་མཛད། ཕྱི་ལོ་༡༩༤༢ བོད་ཆུ་རྟ་ཟླ་བ་དང་པོའི་ཚེས་བཅུ་ཉིན་གངས་ཅན་མགོན་པོ་
མཆོག་ཉིད་ལྷ་ལྡན་སྤྲུལ་པའི་གཙུག་ལག་ཁང་དུ་གནས་བརྟན་འདུལ་བ་འཛིན་པ་ཆེན་པོ་
སྲིད་སྐྱོང་ཡོངས་འཛིན་སྟག་བྲག་རིན་པོ་ཆེས་སློབ་དཔོན་དང་། ཡོངས་འཛིན་སྐུ་གཞོན་
གླིང་རིན་པོ་ཆེ་ནས་དུས་གོ་བར་མཛད་དེ་ཚིགས་སྔ་མ་དགེ་ཚུལ་གྱི་སྡོམ་པ་ཡང་དག་པར་
བཞེས་ཏེ་ཐུབ་པའི་རིང་ལུགས་པ་ཆེན་པོར་མངའ་གསོལ། ཟླ་བ་དེ་གའི་ཚེས་བཅོ་ལྔ་ཉིན་
ལྷ་ལྡན་སྨོན་ལམ་ཆེན་མོའི་ཚོགས་དབུར་ཆིབས་ཞལ་བསྒྱུར་ཏེ། ཐོག་མར་སྔ་དྲོ་གསུང་ཆོས་
རྭ་བའི་བཞུགས་ཁྲི་རིན་པོ་ཆེར་༧ཞབས་སེན་པདྨོ་མངོན་པར་བཀོད་དེ། སྡེ་སྣོད་འཛིན་པ་
ཁྲི་ཕྲག་ཚོགས་པའི་དབུས་སུ་ཞལ་གྱི་དཀྱིལ་འཁོརདགྱེས་འཛུམ་ལྷུག་པར་གྲོལ་ཅིང་། གསུང་
ཡན་ལག་ལྔ་དང་ལྡན་པའི་ཚངས་པའི་དབྱངས་ཀྱིས་སྟོན་པ་མཉམ་མེད་ཤཱཀྱའི་དབང་པོའི་
སྐྱེས་རབས་སོ་བཞི་ལས་བརྩམས་པའི་ཟབ་པ་དང་རྒྱ་ཆེ་བའི་ཆོས་ཀྱི་དགའ་སྟོན་ཐོག་མར་
སྤེལ་བ་ལ་སྤྱོད་པའི་སྐལ་ལྡན་སྐྱེ་བོའི་ཚོགས་གྲངས་མེད་པའི་རྒྱུད་ལ་ཐར་པ་དང་ཐམས་
ཅད་མཁྱེན་པའི་ས་བོན་བསྐྲུན་པར་མཛད། ཕྱི་དྲོ་སྨོན་ལམ་ཆེན་མོའི་ཚོགས་དབུར་ཕྱག་
རྒྱུན་ལྟར་ཕྱོགས་དང་རིས་སུ་མ་མཆིས་པའི་བསྟན་འགྲོར་སྨན་པའི་ལྗགས་བསྔོ་རྒྱས་པ་
བསྟན་འབར་མ་དང་། བདེ་བ་ཅན་གྱི་སྨོན་ལམ་གྱིས་མཚམས་སྦྱོར་བའི་རིམ་པ་རྣམས་
བཀྲིན་ལེགས་པར་བསྐྱངས་པས་དད་འདུས་སེར་སྐྱ་གྲངས་མེད་པའི་ཚོགས་དེ་དག་ཐམས་
ཅད་ཀྱང་ཤེས་ནས་དད་པས་ཡིད་རང་དབང་མེད་པར་བསྐུལ་བའི་མཆི་མས་མིག་བརླན་ཏེ་
ཐལ་མོ་སྦྱོར་ཞིང་གསོལ་འདེབས་དང་བསྔགས་བརྗོད་ཀྱི་སྒྲ་དར་དིར་སྒྲོགས་པ་ལ་ལྷུར་
ལེན་པར་བྱས་སོ། །
681



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དེ་རྗེས་རིམ་པར་དངོས་གཞི་ནང་དོན་རིགས་པའི་གཞུང་ཆེན་ཁག་གི་གསན་སྦྱོང་
ལ་ཐུགས་བརྩོན་ཆུ་བོའི་རྒྱུན་བཞིན་བསྟེན་པར་མཛད་ཅིང་། དེ་ཡང་ཐོག་མར་བསྡུས་གྲྭའི་
གསན་སྦྱོང་དཔྱིས་ཕྱིན་པར་གྲུབ་ནས། རྒྱན་འཇུག་གི་རྩ་བ་དང་། སློབ་དཔོན་སེང་གེ་
བཟང་པོས་མཛད་པའི་འགྲེལ་བ་དོན་གསལ། མངོན་རྟོགས་རྒྱན་འགྲེལ་བ་དང་བཅས་པའི་
རྣམ་བཤད་༧གོང་ས་ལྔ་པ་ཆེན་པོས་མཛད་པའི་བློ་བཟང་དགོངས་རྒྱན། དབུ་མ་ཐེག་
མཆོག་རྒྱ་མཚོར་འཇུག་པའི་གྲུ་རྫིངས། དྲང་ངེས་ལེགས་བཤད་སྙིང་པོ། རྣམ་འགྲེལ་རྩ་བ།
འདུལ་བ་མདོ་རྩ་བ། འདུལ་བ་སྡོམ། མངོན་པ་མཛོད་སོགས་ཀྱི་འགྲེལ་བ་དང་བཅས་པའི་
ཚིག་དོན་ཞིབ་ཏུ་དཔྱད་ཅིང་། བརྒལ་བརྟག་གིས་གཏན་ལ་འབེབས་པའི་སྒོ་ནས་ནང་བྱན་
ཆུབ་པར་མཛད། གཞུང་ཆེན་མོ་རྣམས་ཀྱི་ཐུགས་སྦྱོང་མཛད་པའི་སྔ་ཕྱི་བར་གསེང་ཐམས་
ཅད་དུ་རྒྱུད་སྡེ་རྒྱ་མཚོའི་དབང་ཁྲིད་ལུང་དང་བཅས་པ་གསན་བཞེས་ཀྱིས་ལྗགས་བཟླས་
དང་། རིམ་གཉིས་ཟབ་མོའི་རྣལ་འབྱོར་ལ་ཐུགས་གཞོལ་བར་མཛད། ཕྱི་ལོ་༡༩༤༧ ལོར་
གདན་ས་ཆེན་པོ་དཔལ་ལྡན་འབྲས་སྤུངས་དང་སེ་ར་གཉིས་ལ་གྲྭ་ཚང་ཁག་ཏུ་ཆོས་བཞུགས་
ཀྱི་མཛད་སྒོའི་རིམ་པ་མཐའ་དག་སྔར་ལམ་བཞིན་དུ་བསྐྱངས་པ་དང་བསྟུན། གཞུང་ལུགས་
རྒྱ་མཚོའི་འཇིང་ལེགས་པར་བརྒལ་བའི་མཁས་མང་ཁྲི་ཕྲག་གི་དབུས་ན་ཟབ་པ་དང་རྒྱ་ཆེ་
བའི་ཆོས་ཀྱི་དབྱར་རྔ་ཆེས་ཆེར་བསྒྲགས་པས། ཐམས་ཅད་ཀྱང་ངོ་མཚར་བ་དང་། དགའ་
བ་དང་དད་པའི་སྤུ་ལོང་རབ་ཏུ་གཡོས་ཤིང་ལག་པའི་སོར་མོ་སྙིང་གར་དབང་མེད་དུ་ཟུམ་
པར་གྱུར། ལྷག་པར་གཞུང་ལུགས་རྣམས་ཀྱི་དོན་ལ་དཔྱོད་པའི་བརྒལ་བརྟག་གི་ཚུལ་བགྲོ་
གླེང་གནང་བས་གཞན་འདྲིང་མི་འཇོག་པའི་མཁྱེན་རབ་ཀྱི་ཀློང་ཟབ་ཅིང་རྒྱ་ཆེ་བ་ཕ་རོལ་
པོའི་དམ་བཅའ་བཟུང་བ་མཐའ་དག་ལ་རིགས་པའི་གནོད་པ་ཆར་བཞིན་དུ་འབེབས་པ་
682



༧གོང་ས་༧སྐྱབས་མགོན་ཆེན་པོའི་རྣམ་ཐར། །
སོགས་ཀྱིས་དགེ་བའི་བཤེས་གཉེན་ཆེན་པོར་གྲགས་པ་རྣམས་ཀྱི་བློ་གྲོས་ཀྱི་སྣང་བའང་
མོག་མོག་པོར་གྱུར། དེའི་ཚེ་ཡོངས་འཛིན་རིན་པོ་ཆེས་༧སྐྱབས་མགོན་༧རྒྱལ་བའི་དབང་
པོ་མཆོག་གི་མཁྱེན་རབ་ཀྱི་ཀློང་ཟབ་མོས་གཞན་གྱིས་མ་རྟོགས་པ་དང་། ལོག་པར་རྟོགས་
པ་དང་། ཐེ་ཚོམ་གྱི་དྲྭ་བ་མཐའ་དག་གནད་དོན་ཕིགས་པའི་ལུང་རིགས་ཀྱི་ལམ་ནས་ཅིག་
ཅར་དུ་སེལ་བར་མཛད་དེ་ཕྱོགས་ལས་རྣམ་པར་རྒྱལ་བའི་རུ་མཚོན་བསྒྲེངས་པ་ལ་མངོན་
པར་གཟེངས་བསྟོད་དེ་བསྔགས་བརྗོད་ཀྱི་མེ་ཏོག་སྒྲོན་པར་མཛད་དོ། །དེ་ལྟར་གངས་ཅན་
མགོན་པོ་མཆོག་ཉིད་བསྐལ་པ་མང་པོའི་སྔོན་ནས་སྐུ་ཚེ་རྒྱུན་མར་རྒྱལ་བའི་བསྟན་པ་
ཡོངས་སུ་རྫོགས་པ་ལ་གཞན་འདྲིང་མི་འཇོག་པའི་པཎྜི་ཏ་ཆེན་པོ་འབའ་ཞིག་ཏུ་གྱུར་པའི་
བག་ཆགས་ཡོངས་སུ་སད་པས། མཁྱེན་རབ་ཀྱི་ཀློང་བརྡོལ་ཏེ་ཆོས་ཀྱི་རྒྱལ་པོ་ཆེན་པོའི་
སྐུར་བཞེངས་བཞིན་དུ་བསྟན་དང་འགྲོ་ལ་གཅིག་ཏུ་ཕན་པ་ལ་ཉེ་བར་དགོངས་ཏེ་དགེ་བའི་
བཤེས་གཉེན་རྣམས་ལ་བསྟི་སྟངས་དང་ཕུ་དུད་བླ་ལྷག་ཏུ་མཛད་དེ་བྱང་ཆུབ་སེམས་དཔའ་
རྟག་ཏུ་ངུ་དང་། གཞོན་ནུ་ནོར་བཟང་གི་རྣམ་པར་ཐར་པ་དང་རྗེས་སུ་མཐུན་པར་ཉིན་
མཚན་ཁོར་མོ་ཡུག་ཏུ་དམ་པའི་ཆོས་ཐོས་པ་ལ་ཆོག་ཤེས་པའམ་ཐུགས་ངོམས་པའི་རྣམ་པ་
ཅུང་ཟད་ཙམ་ཡང་མི་བཞེས་པར། གསན་བསམ་གྱི་འཇུག་པ་ལ་ཐུགས་བརྩོན་གཡེལ་བ་
མེད་པར་བསྐྱངས་པ་དང་ཆབས་ཅིག སློབ་དཔོན་དབྱིག་གཉེན་གྱིས། ཚུལ་གནས་ཐོས་
དང་བསམ་ལྡན་པའི། །སྒོམ་པ་ལ་ནི་རབ་ཏུ་སྦྱོར། །ཞེས་གསུངས་པ་ལྟར། གང་གསན་
པའི་མདོ་སྔགས་ཀྱི་ཆོས་ཚུལ་རྣམས་ཀྱང་སྟན་ཐོག་གཅིག་ཏུ་ཐུགས་དམ་ཉམས་བཞེས་སུ་
བསྟར་བས་སྤྱན་དང་མངོན་པར་ཤེས་པ་སོགས་ཏིང་ངེ་འཛིན་གྱི་སྒོ་དཔག་ཏུ་མེད་པ་ཐུགས་
རྒྱུད་དུ་བརྙེས་པ་གདོན་མི་ཟ་ན་ཡང་། ༧རྒྱལ་མཆོག་གང་གི་སྐུའི་འཁྲུངས་རབས་ཀྱི་གྲས་
683



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འབྲོམ་ཆོས་ཀྱི་རྒྱལ་པོའི་རྣམ་ཐར་བདག་གིར་བཟུང་སྟེ་ནང་གི་ཉམས་རྟོགས་ཀྱི་ཡོན་ཏན་
ཐམས་ཅད་ཁོང་ན་སྦེད་པར་མཛད་ལ། འོན་ཏེ་གདུལ་བྱ་རྣམས་ལ་ཐུགས་བརྩེ་བ་ཆེན་པོས་
འདི་དང་འདི་ལྟ་བུ་བྱ་དགོས་ཞེས་དཔེར་གདམས་པའི་ཕྱིར། གསན་བསམ་ཉམས་བཞེས་
ཇི་ལྟར་བསྐྱངས་པ་དང་། དེ་ལྟར་མཛད་པའི་ཕྱག་རྗེས་སུ་གཞུང་ལུགས་ཐམས་ཅད་
གདམས་པར་འཆར་བའི་ཚུལ་དང་། ཁྱད་པར་བདག་བས་གཞན་གཅེས་པའི་བྱང་ཆུབ་ཀྱི་
སེམས་རིན་པོ་ཆེ་ཐུགས་རྒྱུད་དུ་ཇི་ལྟར་བརྙེས་པའི་ཚུལ་སོགས་ཟུར་ཙམ་ཞིག་གསུངས་པར་
མཛད་པ་འདི་དག་གིས་ལེགས་པར་རྟོགས་ནུས་ཏེ། དེ་ཡང་༧རྒྱལ་མཆོག་གང་གི་རང་རྣམ་
ལས། ང་ལོ་བཅུ་གསུམ་ཙམ་ལ་ཤུགས་ཆེའི་མཐོ་རིམ་སློབ་སྦྱོང་ཐོག་མར་བྱེད་སྐབས་གོ་
རྟོགས་དཀའ་ཙམ་བྱུང་ནའང་། དེ་ནས་ཉིན་ཁ་ཤས་རྗེས་ལ་སྔར་གྱི་སློབ་སྦྱོང་ནང་བཞིན་
དཀའ་ངལ་མེད་པ་དང་གསལ་དུ་ཕྱིན་སོང་། གོམས་ན་སླ་བར་མི་འགྱུར་བའི། །དངོས་དེ་
གང་ཡང་ཡོད་མ་ཡིན། །ཞེས་རྒྱ་གར་གྱི་མཁས་པ་ཞི་བ་ལྷས་ཇི་སྐད་གསུངས་པ་དེ་ང་རང་
གི་ཉམས་མྱོང་ཐོག་ནས་དེ་ག་ཡིན་པ་ཤེས་རྟོགས་བྱུང་། སློབ་ཚན་གཞན་དག་སློབ་སྦྱོང་
བྱེད་སྐབས་ཀྱང་རིམ་པས་དཀའ་ངལ་མེད་པ་ཡོང་གི་འདུག དེར་བརྟེན་ད་དུང་དེ་ལས་མང་
བ་ཤེས་འདོད་དང་། ངེད་རང་གི་སྐབས་བབས་ཀྱི་སློབ་སྦྱོང་ལས་ལྷག་པ་བྱེད་ཐུབ་པའི་སྤོབས་
པ་བསྐྱེད་དེ། ད་དུང་དེ་ལས་ལྷག་པའི་སློབ་ཚན་གཞན་ཡང་དགེ་རྒན་ལ་སློབ་རོགས་གནང་
ཞུ་འདོད་བྱུང་། རང་གི་སེམས་ཤུགས་ཆེ་རུ་འགྲོ་སྐབས་ཆོས་ཀྱི་དག་སྣང་ཡང་དེ་བཞིན་ཆེ་
རུ་འགྲོ་བ་བྱུང་སྟེ་སློབ་སྦྱོང་གི་རིམ་པ་རེ་རེ་བཞིན་རིམ་འཛེགས་བྱ་རྒྱུའི་གྲ་སྒྲིག་གིས་ལོ་
བརྒྱད་ཙམ་ལ་སོན་སྐབས། སེམས་རྒྱུད་ལ་ཆོས་ལ་དད་གུས་ཀྱི་ནུས་ཤུགས་ཐོབ་པ་དེ་
གསལ་པོ་དྲན་གྱི་འདུག སྐབས་དེར་ཞི་བ་དང་བདེ་བའི་སྣང་བ་ཆེན་པོ་བྱུང་། དེ་རྗེས་ཐོས་
684



༧གོང་ས་༧སྐྱབས་མགོན་ཆེན་པོའི་རྣམ་ཐར།
བསམ་གྱི་སྐབས་ཕལ་ཆེ་བར་རང་རྒྱུད་ལ་ཆོས་ཀྱི་བྲོ་བ་མྱོང་བཞིན་པའི་ཐོག་ཆོས་ལ་ཡིད་
ཆེས་དང་། དད་པ་ཇེ་འཕེལ་དུ་སོང་སྟེ་ལམ་མ་ནོར་བ་དང་། ཁུངས་བཙན་ཤོས་དེ་ཡིན་པའི་
ཡིད་ཆེས་བྱུང་། ཉམས་མྱོང་རྣམས་གོམས་འདྲིས་བྱུང་སྟེ་ལོ་བཅོ་ལྔ་ཙམ་སླེབས་སྐབས་
སངས་རྒྱས་བཅོམ་ལྡན་འདས་ཀྱི་བཀའ་དྲིན་རྗེས་སུ་དྲན་པའི་མོས་གུས་ཀྱི་སྣང་བ་འཆར་
བ་མ་ཟད། རྒྱ་གར་འཕགས་པའི་ཡུལ་གྱི་མཁས་པ་རྣམས་ནས་བོད་ལ་ཟབ་མོའི་ཆོས་
འཕངས་མེད་དུ་བསླབས་པ་དང་། དེ་རྣམས་བོད་ཀྱི་མཁས་པ་རྣམས་ཀྱིས་བོད་ཡིག་ལ་
བསྒྱུར་ཏེ་ཉར་ཚགས་ཐུབ་པ། གཞན་ཡང་དགེ་བའི་བཤེས་གཉེན་གོང་མ་རྣམས་ཀྱི་བཀྲིན་
དེ་རྣམས་གཞལ་མི་ནུས་པའི་བུ་ལོན་ཞིག་སྤྲོད་རྒྱུ་བསྡད་པ་ལྟ་བུར་གསབ་དཀའ་བ་རེད་
བསམ་པ་བྱུང་། དེ་ནས་བཟུང་རང་དོན་གྱི་བསམ་པ་མིན་པར་གཞན་དོན་གྱི་བསམ་བློ་ཆེས་
མང་པོ་བཏང་སྟེ་བྱམས་སྙིང་རྗེ་སྒོམ་ཚུལ་རྣམས་ཕྲན་བུ་ཤེས་རྟོགས་བྱུང་། ཆོས་ཀྱི་ཡིད་
ཆེས་དེ་ཡར་རྒྱས་འགྲོ་སྐབས་གཞན་གྱི་རིགས་གནས་དང་། ཆོས་ཀྱི་བགྲོ་གླེང་། བློ་འཛིན་
བྱ་རྒྱུ། གཞན་ཡང་ཉམས་ལེན་བྱ་རྒྱུའི་རིགས་ཇེ་རྒྱས་སུ་འགྲོ་ཐུབ་པའི་སྤོབས་པ་ཆེན་པོ་
བསྐྱེད་བྱུང་། ཞེས་བཀའ་སྩལ་ཏོ། །དེ་ལྟར་མཁའ་ཁྱབ་ཀྱི་བྱམས་པའི་ཏིང་ངེ་འཛིན་ལས་
གཡོ་བ་མེད་བཞིན་དུ། ཚུར་རོལ་མཐོང་བའི་ངོར། ཐུན་མོང་དང་ཐུན་མོང་མ་ཡིན་པའི་མདོ་
སྔགས་གཞུང་ལུགས་རབ་འབྱམས་ལ་གསན་སྦྱོང་ཐུགས་བརྩོན་ཆུ་བོའི་གཞུང་ལྟར་བཀྲིན་
སྐྱོང་བཞིན་པའི་གནས་སྐབས་སུ། ཕྱི་ཕྱོགས་ཁྱིམ་མཚེས་རྒྱ་ནག་དམར་པོའི་གཞུང་གིས་
བོད་དུ་དྲག་པོའི་བཙན་འཛུལ་བྱེད་འགོ་བཙུགས་པ་དང་། ནང་ཁུལ་ཆབས་སྲིད་ལ་འགན་
དབང་ཡོད་པ་རྣམས་ཕན་ཚུན་མི་མཐུན་པའི་དབང་གིས་བསྟན་སྲིད་ཉམས་དམས་ཅི་ཆེར་
གྱུར་ཏེ་ཕལ་ཆེ་བས་འགན་དབང་ལ་གཡོལ་ཐབས་བྱེད་པ་སོགས་གངས་ཅན་རྒྱལ་བསྟན་
685



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཆབས་སྲིད་དང་བཅས་པའི་གནས་སྟངས་ནི་ལྐོག་མར་སྲོག་འབྱིན་པ་དང་འདྲ་བའམ། གྱང་
འགྱེལ་དབྱུག་པས་སློང་བར་མི་ནུས་པའི་གནས་སུ་གྱར་སྐབས། རེ་ལྟོས་ཞུ་ཡུལ་འཕགས་
མཆོག་ཕྱག་ན་པདྨོ་༧སྐྱབས་མགོན༧རྒྱལ་བའི་དབང་པོ་གང་ཉིད་ལས་གཞན་དུ་མ་དམིགས་
པས། གངས་ལྗོངས་ལྷ་མིའི་མགྲིན་དབྱངས་གཅིག་གྱུར་གྱིས་ཆོས་སྲིད་རྩིབས་སྟོང་འཁོར་
ལོ་ཕྱག་མཚན་དུ་དགྱེས་བཞེས་ཡོང་བའི་གསོལ་འདེབས་ཕུར་ཚུགས་ཞུས་དོན་ལྟར། ༧གོང་
ས་༧སྐྱབས་མགོན་༧རྒྱལ་བའི་དབང་པོ་མཆོག་༧སྐུའི་བགྲང་བྱ་བཅུ་དྲུག་ཏུ་ཕེབས་པ། ཕྱི་
ལོ་༡༩༥༠ ཕྱི་ཟླ་བཅུ་གཅིག་པའི་ཚེས་བཅུ་བདུན་ཉིན། རྩེ་ཕོ་བྲང་གི་ཚོམས་ཆེན་སྲིད་ཞིའི་
ཕུན་ཚོགས་སུ་སྔར་སྲོལ་གཞུང་གནས་མཛད་སྒོའི་ཐོག སྐུའི་ན་ཚོད་ཤིན་ཏུ་ཕྲ་ཡང་།།
སེམས་དཔའ་ཆེན་པོའི་ཐུགས་བསྐྱེད་ཀྱི་དམ་བཅའ་མ་བཏང་བར་བོད་ལྗོངས་ཆབ་སྲིད་ཀྱི་
ཐུགས་ཁུར་ལྷུན་པོ་ལྟར་ལྕི་བ་དེ་ཉིད་ཇི་མི་སྙམ་པའི་ཚུལ་དུ་བདག་གིར་བཞེས། དེ་འཕྲལ་
༧སྐྱབས་མགོན་༧རྒྱལ་བའི་དབང་པོ་མཆོག་གི་མཚན་གྱི་གཟི་བྱིན་གྱི་ཐོག་ནས་དྲིལ་ཆེན་
བསྒྲགས་ཏེ། བོད་དུ་བཙོན་པ་ཡོད་དོ་ཅོག་གློད་བཀྲོལ་རང་དབང་དུ་བཏང་། དེ་རྗེས་རིམ་
པས་རྒྱལ་ཐབས་ཆབ་སྲིད་ལ་དུས་བསྟུན་སྒྱུར་བཅོས་མཛད་བཞེད་ཀྱིས། ལེགས་བཅོས་སྤྱི་
ཚོགས་ལས་ཁུངས་གསར་འཛུགས་དང་། རྫོང་གཞིས་ཁག་གཞུང་འཛིན། ཉམ་ཐག་མི་
སེར་ལ་བུན་སྐྱེད་ཆགས་ཡངས་སོགས་བྱམས་གཟིགས་ཅི་ཆེའི་ཐོག་བོད་འབྱོར་རྒྱ་དམར་ཞི་
དྲག་དཔོན་རིགས་ལ་མེས་འཚིག་མེར་གཏུགས་ཀྱི་དཔེ་ལྟར་ཞི་གྲོས་མཐུན་ལམ་གང་ཆེས་
བོད་རྒྱ་མཆོད་ཡོན་གྱི་འབྲེལ་བར་གནས་ཐབས་སོགས་ཐབས་མཁས་མཛད་འཕྲུལ་རྨད་པོ་
ཆེས་རེ་ཞིག་རྒྱལ་བསྟན་ཆབ་སྲིད་མི་རིགས་དང་བཅས་པ་ཉམ་ཉེས་ཆེན་པོ་ལས་སྐྱོབ་པར་
མཛད་པའི་བཀྲིན་གཅིག་པུས་ཀྱང་ཆ་ཙམ་གཞལ་བར་མི་ནུས་སོ། །
686



༧གོང་ས་༧སྐྱབས་མགོན་ཆེན་པོའི་རྣམ་ཐར། །
དེལྟ་བུའི་ཆོས་སྲིད་མཛད་བརྒྱའི་ཐུགས་ཁུར་བཞེས་བཞིན་པའི་མུར། མདོ་སྔགས་
གཞུང་ལུགས་རྒྱ་མཚོར་གསན་བསམ་ཉམས་བཞེས་དང་། ཁྱད་པར་དུ་ཡང་ལྷག་པ་ཚུལ་
ཁྲིམས་ཀྱི་བསླབ་པ་རིན་པོ་ཆེ་གཙོ་བོར་སྟོན་པ་འདུལ་བ་ལུང་སྡེ་བཞིའི་བརྗོད་བྱའི་དོན་མ་
ལུས་པ་སྟོན་པ་འདུལ་བ་མདོ་རྩ་བ་དང༌། དེའི་རྒྱ་བོད་ཀྱི་འགྲེལ་བ་དང༌། འགྲེལ་བཤད།
སྤྱི་དོན་མཐའ་དཔྱོད་སོགས་འདུལ་བའི་གཞུང་ལུགས་མཐའ་དག་ལ་སྤྱི་ཙམ་མ་སོང་བའི་
བརྒལ་བརྟག་གིས་གསན་སྦྱོང་དཔྱིས་ཕྱིན་པར་མཛད་དེ། ཕྱག་ལེན་ཕྲ་མོ་ཚུན་ཆད་གཞུང་
ནས་ཇི་སྐད་བཤད་པ་བཞིན་དུ་ཐུགས་ཉམས་སུ་བསྟར་བའི་སྒོ་ནས། ཕྱི་ལོ་༡༩༥༩ བོད་
ཤིང་རྟ་ཆོ་འཕྲུལ་ཟླ་བ་དང་པོའི་ཚེ་བཅོ་ལྔ་ཉིན། དབུས་འགྱུར་རྡོ་རྗེ་གདན་གཉིས་པ་ར་ས་
འཕྲུལ་སྣང་གི་གཙུག་ལག་ཁང་དུ་རྟེན་ཁྱད་པར་དུ་འཕགས་པ་མཉམ་མེད་ཐུབ་པའི་དབང་
པོ་ཉིད་དང་རྣམ་དབྱེར་མ་མཆིས་པ་ཇོ་བོ་ཤཱཀྱ་མུ་ནེའི་སྤྱན་སྔར་བརྟན་མཁས་ཀྱི་ཡོན་ཏན་
གཉིས་དང་ལྡན་པ། གངས་རིའི་ཁྲོད་ཀྱི་འདུལ་འཛིན་ཡོངས་ཀྱི་གཙུག་རྒྱན་༧རྒྱལ་བའི་
ཡོངས་འཛིན་གླིང་རིན་པོ་ཆེ་ཐུབ་བསྟན་ལུང་རྟོགས་རྣམ་རྒྱལ་ཕྲིན་ལས་དཔལ་བཟང་པོའི་
ཞལ་སྔ་ནས་ཀྱིས་མཁན་པོ་མཛད་དེ། མང་ཐོས་འདུལ་བ་འཛིན་པའི་དད་པའི་དགེ་འདུན་
གྲངས་ཚང་བའི་དབུས་སུ་བསླབ་གཞི་ཡོངས་སུ་རྫོགས་པ་བསྙེན་པར་རྫོགས་པའི་དགེ་སློང་
གི་སྡོམ་པ་ཡང་དག་པར་བཞེས་པས་ངུར་སྨྲིག་གི་རྒྱལ་མཚན་འཆང་བ་ཐམས་ཅད་ཀྱི་གཙུག་
གི་ནོར་བུར་གྱུར་པ། སྟོན་པ་ཐུབ་པའི་དབང་པོ་གང་ཉིད་འཇིག་རྟེན་གྱི་ཁམས་སུ་སླར་ཡང་
བྱོན་པར་མཛད་པའི་ཕྲིན་ལས་ཀྱི་སྒོ་མཐའ་དག་ནས་ལྷུར་བཞེས་མཛད་ཅིང༌། དེ་ཡང་
མགོན་པོ་མཆོག་གིས་ད་བར་རིས་མེད་ཆོས་བརྒྱུད་ཁག་གི་སྐྱེས་ཆེན་རྣམས་ཀྱིས་གཙོས་
བསྒྲུབ་བྱ་སྐྱེ་བོ་ཁྲི་ཕྲག་དུ་མར་དགེ་ཚུལ་སློང་གི་སྡོམ་པ་འབོགས་པའི་བཀྲིན་བསྐྱངས་དང་
687



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སྐྱོང་བཞིན་པའོ། ། །
གཞན་ཡང་ལོ་དེར་རྒྱ་ནག་ཏུ་རྩ་ཁྲིམས་གཏན་འབེབས་བྱེད་རྒྱུའི་རྒྱལ་ཡོངས་
ཚོགས་འདུ་ཆེན་པོར། སྤྱི་ནོར་༧གོང་ས་༧སྐྱབས་མགོན་ཆེན་པོ་མཆོག་གིས་དབུས་བོད་ཀྱི་
བླ་ཆེན་ཁག་རྣམས་རྒྱ་གཞུང་ནས་གདན་ཞུས་ལྟར། བོད་ཟླ་ལྔ་པའི་ཚེས་བཅུ་གཅིག་ཉིན་ལྷ་
ལྡན་ནས་ཆིབས་ཞལ་སྒྱུར་ཏེ། རིམ་གྱིས་རྒྱ་ནག་པེ་ཅིང་དུ་༧ཞབས་སོར་མངོན་པར་བཀོད་
དེ། རྒྱ་ནག་གི་འགོ་གཙོ་མའོ་ཙེ་ཏུང་སོགས་དང་ལྷན་དུ་བོད་ཀྱི་དཀའ་རྙོག་སེལ་ཕྱིར་ཞི་
བའི་གྲོས་མོལ་མཛད་པ་དང་ཆབས་ཅིག ཕྱི་ཡུལ་གྱི་བཀོད་པ་དང་། བཟོ་ཞིང་བདེ་སྡུག་
གནས་སྟངས། དཔོན་རིགས་ལས་བྱེད་མང་ཚོགས་དང་བཅས་པའི་ནང་སེམས་ཀྱི་ཁྱེར་སོ་
དང་སྤྱོད་གཤིས་སོགས་གསལ་བར་གཟིགས། ལྷག་པར་ཕེབས་ལམ་འཁེལ་ཡུལ་མདོ་སྟོད་
སྨད་ཁུལ་གྱི་སེར་སྐྱ་མི་མང་གྲངས་ལས་འདས་པ་ལ་མཐོང་གྲོལ་ཞལ་མཇལ་དང་། ཐོས་
གྲོལ་གསུང་གི་བདུད་རྩིས་ཚིམས་པར་མཛད་པ་སོགས་ཕྲིན་ལས་ནམ་མཁའ་དང་མཉམ་
པར་གྱུར་ཏེ། ཕྱི་ལོ་༡༩༥༥ ཟླ་དྲུག་པའི་ཚེས་སུམ་ཅུ་ཉིན་སྐུའི་གསང་བ་གསུམ་ལ་ཉེ་ཞོ་ཕྲ་
མོ་ཙམ་ཡང་མ་བཞེས་པར་རང་ཡུལ་ལྷ་ལྡན་གསེར་གྱི་རྒྱལ་ཁབ་ཆེན་པོར་༧ཞབས་སོར་
བཀྲིས་ཀྱི་རེ་ཁྭ་མངོན་པར་འཁོད་དོ། །
༡༩༥༦ མེ་སྤྲེལ་ལོའི་ཟླ་བ་ལྔ་པའི་ནང་བཀའ་བརྒྱུད་བསྟན་པའི་གཙུག་ནོར་
༧རྒྱལ་དབང་ཀརྨ་པ་རིག་པའི་རྡོ་རྗེ་མཆོག་གིས་སྔོན་ནས་གདན་ཞུ་གསོལ་འདེབས་ཡང་
ཡང་ཕུལ་བ་ལྟར། སྤྱི་ནོར་༧གོང་ས་༧སྐྱབས་མགོན་ཆེན་པོ་མཆོག་ལྷ་མིའི་མཆོད་སྤྲིན་ཀུན་
བཟང་སྨོན་ལམ་གྱི་འཕྲུལ་ལས་བྱུང་བ་ལྟ་བུས་མདུན་བདར་ཏེ་གདན་ས་ཆེན་པོ་འོག་མིན་
688



༧གོང་ས་༧སྐྱབས་མགོན་ཆེན་པོའི་རྣམ་ཐར།
མཚུར་ཕུར་༧ཞབས་སེན་གྱི་པདྨོ་མངོན་པར་བཀོད་དེ། ཚེས་བཅུའི་གུ་རུ་མཚན་བརྒྱད་ལ་
སོགས་པའི་གར་འཆམས་རྣམས་གཟིགས་འབུལ་ཞུས་པས། ཐུགས་དགྱེས་མཉེས་ཆེན་
པོས་གཟིགས་ཞིབ་དང༌། ༧རྒྱལ་དབང་ཀརྨ་པ་མཆོག་དང་ལྷན་ཕན་ཚུན་ནང་མའི་གསུང་
མཆིད་དགྱེས་པར་རོལ་པ་ལ་འབྱམས་ཤིང་ཐུགས་དགོངས་དབྱེར་མེད་དུ་གྱུར། ལྷག་པར་
༧སྐྱབས་མམགོན་༧རྒྱལ་བའི་དབང་པོ་ཕྱག་ན་པདྨོ་མཆོག་གི་ཞལ་སྔ་ནས་ཀྱིས་གདན་ས་
མ་ལག་དང་བཅས་པའི་དགེ་འདུན་རྣམས་དང་། དད་འདུས་མང་ཚོགས་རྣམས་ལ་མཐོང་
གྲོལ་ཞལ་མཇལ་དང་། ཟབ་རྒྱས་ཆོས་ཀྱི་བདུད་རྩི་ཐང་མར་དུ་བརྡལ་བར་མཛད་པ་སོགས་
གཞལ་བར་མི་ནུས་པའི་བཀྲིན་བསྐྱངས་སོ། །
དེ་རྗེས་རྒྱ་གར་གཞུང་དང༌། རྒྱ་གར་བྱང་ཆུབ་ཆེན་པོའི་ཆོས་ཚོགས་བཅས་ནས་
གནས་བརྟན་སྡེ་པའི་ལུགས་ལྟར་ན། བདག་ཅག་གི་སྟོན་པ་ཐུགས་རྗེ་ཅན་དེ་ཉིད་སྐུ་མྱ་ངན་
ལས་འདས་ནས་ལོ་གཉིས་སྟོང་ལྔ་བརྒྱ་འཁོར་བའི་དྲན་གསོའི་དུས་ཆེན་ཁྱད་པར་ཅན་གྱི་
ཚོགས་མགོན་དུ། སྤྱི་ནོར་༧གོང་ས་༧སྐྱབས་མགོན་ཆེན་པོ་མཆོག་གདན་ཞུ་གསོལ་བ་
བཏབ་པ་ལྟར། རྒྱ་མིས་འགོག་རྐྱེན་སྣ་ཚོགས་ཤིག་སྤེལ་བ་ལ་མ་ལྟོས་པར། ཕྱི་ལོ་༡༩༥༦
ཟླ་བ་བཅུ་གཅིག་པའི་ཚེས་ཉེར་དགུ་ཉིན་ལྷ་ལྡན་རྒྱལ་ཁབ་ནས་ཕེབས་ཐོན་གྱིས། རིམ་
བཞིན་ལྡི་ལིའི་གནམ་ཐང་དུ་༧ཞབས་སོར་འཁོད་སྐབས། སྲིད་འཛིན་སྐུ་གཞོན་ཌོག་ཀྲར་
ར་དྷ་ཀིར་ཤི་ན་མཆོག་དང་། སྲིད་བློན་སྐུ་ཞབས་ནེ་ཧ་རུ་རྣམས་གཉིས་དང་། གཞན་ཡང་ཕྱི་
རྒྱལ་གྱི་གཞུང་ཚབ་ཁག་སོགས་ཆེ་དགུ་དཔོན་རིགས་རྣམས་ཀྱིས་བཀུར་བཟོས་ཚད་མེད་པ་
དང་བཅས་ཏེ་གུས་བསུ་མཛད་ཅིང་། ཕེབས་ལམ་དུ་མི་མང་འབུམ་ཕྲག་མང་པོས་ལག་ན་
མེ་ཏོག་དང་། དར་གྱི་ཅོད་པན་སོགས་ཐོགས་ཏེ་གུས་བསུ་དང་ཞལ་མཇལ་ཞུས། ཕྱི་ཉིན་
689



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
གྷན་དྷིའི་སྐུ་གདུང་བསྲེགས་ཡུལ་ར་ཇི་གྷ་ཊི་ཞེས་པར་ཐུགས་སྨོན་སླད་ཆེད་ཕེབས་བསྐྱངས་
ཤིང་། སྐབས་དེར་༧གོང་ས་༧སྐྱབས་མགོན་ཆེན་པོ་མཆོག་གི་ཐུགས་ཀྱི་ཉམས་ཚོར་
འཁྲུངས་ཚུལ་ནི། ༧སྐྱབས་མགོན་ཆེན་པོ་མཆོག་གི་རང་རྣམས་ལས། ལྡི་ལིར་འབྱོར་བའི་
ཕྱི་ཉིན་སྔ་དྲོར། ར་ཇི་གྷ་ཊི་ཞེས་པའི་ས་ཆར་མཧཱ་ཏ་མ་གྷན་དྷིའི་སྐུ་གདུང་བསྲེགས་ས་དེར་
མཇལ་སྨོན་དུ་ཕྱིན། འཇའ་མུ་ན་གཙང་པོའི་ཉེ་ལོག་ནིའུ་གསིང་སྔོ་ལྗང་ཅན་གྱིས་བསྐོར་
བའི་མི་རྟག་པའི་སྣང་ཚུལ་ལམ་ལམ་ཡིད་ལ་འཆར་བའི་གནས་དེར་སྨོན་ལམ་འདེབས་
སྐབས་སེམས་འགུལ་གཏིང་ཟབ་ཅིག་ཐེབས་བྱུང་། ཚེ་སྒང་འཛམ་གླིང་འདིའི་སྟེང་ཁོང་དང་
མཇལ་བའི་དུས་སྐབས་ཤིག་བྱུང་ན་ཅི་མ་རུང་སྙམ་པའི་དུང་དུང་ཡིད་ཀྱི་ཤེས་པ་རྣལ་དུ་མི་
གནས་པ་བྱུང་། འོན་ཀྱང་ས་གནས་དེར་ལངས་སྡོད་སྐབས་བློ་ཆེན་ཁོང་གི་ཉེ་འགྲམ་དུ་
སླེབས་པའམ་མདུན་དུ་སླེབས་པ་ལྟ་བུའི་སྣང་བ་ཤར་ཞིང་། དེ་ཉིད་འཚོ་བཞུགས་སྐབས་ང་
ཚོའི་དུས་རབས་ནང་ཡོངས་སུ་གྲགས་པའི་སྙིང་སྟོབས་ཆེ་ཤོས་ཤིག་ཡིན་གྱི་རེད། ཁོང་མ་
གཤེགས་བར་རྒྱ་གར་དང་། མིའི་རིགས་སྙོམས་ཆུང་ཀུན་གྱི་སེམས་ཤུགས་གཅེས་འཛིན་
གནང་ཞིང་། ཁོང་ནི་སྟོན་པ་སངས་རྒྱས་ཀྱི་རྗེས་འཇུག་བཟང་པོ་ཞིག་དང་། མིའི་རིགས་
ཀུན་ལ་ཞི་བདེ་དང་མཛའ་མཐུན་ཡོང་བར་དོན་དམ་འབད་བརྩོན་གནང་མཁན་ཞིག་ཏུ་
སྣང་། གལ་ཏེ་མཧཱ་ཏ་མ་གྷན་དྷི་ད་ལྟ་འཚོ་བཞུགས་ཡོད་ན་ཁོ་བོར་ཟབ་ཅིང་དཀྱེལ་ཆེའི་
ཐབས་བྱུས་སློབ་སྟོན་ཇི་འདྲ་ཞིག་གནང་ཡོང་སྙམ་པ་དང་། ཁོང་ནས་ངོས་ལ་འཚེ་བྲལ་ཞི་
བའི་ལམ་དུ་བགྲོད་དགོས་པའི་སློབ་སྟོན་དུས་རྟག་ཏུ་གནང་རྒྱུ་གོར་མ་ཆག ཞི་བའི་ལམ་
ནས་བོད་མི་མང་གི་རང་དབང་ཐོབ་པ་ལ་ནུས་ཤུགས་གང་ཡོད་འདོན་གྱི་རེད་སྙམ་པ་བྱུང་།
ཁོང་གིས་གསུངས་ཤིང་ཕྱག་ལེན་དུ་བཀལ་བ་འཚེ་བྲལ་ཞི་བའི་ཐབས་ལམ་དེར་ཁོ་བོས་
690



༧གོང་ས་༧སྐྱབས་མགོན་ཆེན་པོའི་རྣམ་ཐར།
ཡིད་ཆེས་སྔར་ནས་ཡོད་པ་མ་ཟད། ད་དུང་ཡང་འཕོ་འགྱུར་མེད་པར་གནས་ཡོད། དྲག་
ཤུལ་གྱི་བྱ་སྤྱོད་དུ་མ་ཞུགས་པར་ཁོང་གིས་ལམ་སྟོན་དེར་བགྲོད་རྒྱུར་ངོས་རང་སེམས་ཐག་
བཅད་པ་ཡིན། ཞེས་གསུངས་པ་ལྟར་མགོན་པོ་མཆོག་གིས་ཇི་ལྟར་ཐུགས་བསྐྱེད་དང་དམ་
བཅའ་བདག་གིར་བཞེས་པ་བཞིན་དུ་ད་ལྟ་འཛམ་གླིང་ཆེ་རྒུ་ཡོངས་ཀྱི་འཚེ་མེད་ཞི་བའི་དེད་
དཔོན་ཆེན་པོར་མངའ་གསོལ་ཏེ་མཚན་སྙན་འཛམ་གླིང་ཁོར་མོ་ཡུག་ཏུ་ཁྱབ་བཞིན་པ་འདི་
ཉིད་ཀྱིས་དངོས་སུ་མཚོན་ནུས་སོ། །
དེ་རྗེས་རིམ་པར་ཆོས་ཚོགས་ཀྱི་མཛད་སྒོ་རྣམས་དང་། རྒྱ་གར་གྱི་སྲིད་འཛིན་སྐུ་
བགྲེས་གཞོན་དང་། སྲིད་བློན་ནེ་ཧ་རུ་སོགས་གནད་ཡོད་དཔོན་རིགས་རྣམས་དང་ལྷན་
མཇལ་གྱིས། འཕགས་བོད་དབར་ཆོས་དང་རིགས་གཞུང་གི་འབྲེལ་བའི་ཐོག་ནས་ལོ་སྟོང་
ཕྲག་བརྒལ་བའི་རིང་མཛའ་མཐུན་ཟབ་མོར་གནས་པའི་ལོ་རྒྱུས་དང་བཅས། ད་ལྟའི་བོད་
ཀྱི་གནས་སྟངས་དཀའ་ཉེན་ཅན་འདིར་ཐུགས་སྣང་དགོས་པ་ཕྱོགས་གཉིས་ཀའི་མི་མང་གི་
ཁེ་ཕན་ལ་ཐུག་པའི་གནས་ལུགས་གསལ་བཤད་བསྐྱངས། དེ་ནས་སན་ཅི་དང་ཨ་ཇན་ཏ།
ཝཱ་ར་ཎ་སི། རྡོ་རྗེ་གདན་སོགས་སུ་གནས་གཟིགས་དང་མཆོད་འབུལ་སྤྱི་སྒོས་བསྟན་འགྲོའི་
སླད་དུ་ཐུགས་སྨོན་ཟབ་རྒྱས་དང༌། སྐལ་ལྡན་གདུལ་བྱའི་སྐྱེ་བོ་དཔག་ཏུ་མེད་པ་ལ་ཟབ་
རྒྱས་ཆོས་ཀྱི་བདུད་རྩིས་རྒྱུད་ཡོངས་སུ་སྨིན་པར་མཛད་པ་སོགས་ཀྱིས་ཕྲིན་ལས་རླབས་པོ་
ཆེ་བསྐྱངས་ཏེ། རྒྱ་གར་ནས་ཕེབས་ཐོན་གྱིས་འབྲས་ལྗོངས་སྒང་ཏོག་རྒྱུད་ཕར་ཚུར་གཉིས་
ཀའི་ཕེབས་ལམ་གང་འཁེལ་གྱི་རིས་མེད་དགོན་སྡེ་ཁག་དང་། སེར་སྐྱ་མང་ཚོགས་གྲངས་
ལས་འདས་པ་ལ་ཞལ་མཇལ་དང་གསུང་ཆོས་སོགས་དེ་དག་གི་རེ་བའི་འབྲས་བུ་མཐའ་
དག་ཡོངས་སུ་སྐོང་བར་མཛད། ཁྱད་པར་གདན་ས་ཆེན་པོ་བཀྲིས་ལྷུན་པོར་ཀུན་གཟིགས་
691



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
པཎ་ཆེན་རིན་པོ་ཆེ་མཆོག་དང་ལྷན་མཇལ་གྱིས་༧རྒྱལ་བ་ཡབ་སྲས་ཕན་ཚུན་ཐུགས་ནང་
གཤིན་པའི་གསུང་མཆིད་ལྷུག་པར་གྲོལ། ཕྱི་ལོ་༡༩༥༧ བོད་ཟླ་གཉིས་པའི་ཚེས་གཅིག་
ཉིན་ལྷ་ལྡན་དུ་༧ཞབས་སོར་བདེ་བར་འཁོད་དེ་ལུགས་གཉིས་ཀྱི་ཕྲིན་ལས་སྐྱོང་བ་དང་།
མདོ་སྔགས་གཞུང་ལུགས་རྒྱ་མཚོར་གསན་བསམ་ཉམས་བཞེས་ལ་འགྲུས་པར་མཛད། ཕྱི་
ལོ་༡༩༥༨ བོད་ས་ཁྱི་ཟླ་བ་དྲུག་པའི་ནང་། གངས་ཅན་ལྷ་གཅིག་༧སྐྱབས་མགོན་ཕྱག་ན་
པདྨོ་གང་ཉིད་གདུལ་བྱའི་སྣང་ངོར། ཐུབ་པའི་གསུང་རབ་རྣམས་དང་དེ་དག་གི་དགོངས་
འགྲེལ་དུ་གྱུར་པ་ཤིང་རྟ་ཆེན་པོ་རྣམས་ཀྱི་གཞུང་ལུགས་མཐའ་ཡས་པའི་འགྲེལ་བ་འགྲེལ་
བཤད་ཁུངས་ཐུབ་དང་བཅས་པ་རྣམས་ལ་ཞིབ་ཏུ་གཟིགས་ཤིང་ཐུགས་ཀྱིས་དཔྱད་པ་དང་།
ཡོངས་འཛིན་རིན་པོ་ཆེ་རྣམ་གཉིས་དང༌། མཚན་ཉིད་ཞབས་ཞུ་བ་སོགས་མཁས་པའི་
ཚོགས་རྣམས་དང་ལྷན་དུ་དཀའ་གནད་རྣམ་པར་འབྱེད་པའི་བརྒལ་རྟགས་གིས་གཏན་ལ་
འབེབས་པར་མཛད་པའི་སྒོ་ནས་གཞུང་ཆེན་བཀའ་པོད་ལྔ་སོགས་མདོ་སྔགས་རིག་གནས་
དང་བཅས་པ་གསན་བསམ་མཐར་ཕྱིན་ཏེ། ཐོག་མར་གདན་ས་ཆེན་པོ་འབྲས་སེ་དགའ་
གསུམ་སོ་སོར་རབ་འབྱམས་གཞུང་ལུགས་སྨྲ་བ་ལ་མཐུ་ཐོབ་པའི་མཁས་དབང་སྟོང་ཕྲག་
དུ་མའི་དབུས་སུ་གྲྭ་བསྐོར་མཚན་རྟགས་བཞེས་སྐབས་དེ་དག་ཐམས་ཅད་ཀྱང་ལུང་རིག་སྨྲ་
བ་ལ་དཔའ་སྐོང་ཞིང་བརྗོད་པ་ལྡབ་ལྡིབ་ཏུ་གྱུར། ཕྱི་ལོ་༡༩༥༩ བོད་ས་ཕག་ཟླ་བ་དང་པོའི་
ཚེས་བཅུ་གསུམ་ཉིན། ལྷ་ལྡན་སྨོན་ལམ་ཆེན་མོར་མང་ཐོས་རིགས་པ་སྨྲ་བའི་མཁས་དབང་
ཁྲི་ཕྲག་བརྒལ་བའི་དབུས་སུ་གཞུང་ཆེན་མོ་རེ་རེ་བཞིན་གྱི་དཀའ་བའི་གནད་ལས་བརྩམས་
ཏེ་དྲི་མ་མེད་པའི་ལུང་རིགས་ཀྱི་ལམ་ནས་བརྒལ་བརྟག་གིས་གཞུང་དོན་ཇི་བཞིན་གཏན་
ལ་དབབ་བའི་སྒོ་ནས་དངོས་གཞི་དམ་བཅའ་ཆེན་མོ་དང་འབྲེལ་བའི་དགེ་བཤེས་ལྷ་རམ་
692



༧གོང་ས་༧སྐྱབས་མགོན་ཆེན་པོའི་རྣམ་ཐར།
པའི་མཚན་བཞེས་བཀྲིན་བསྐྱངས་སྐབས་སུའང་། འཇིགས་པ་མེད་པའི་ལུང་རིགས་ཀྱི་
སེངྒེའི་སྒྲ་ཆེན་པོ་སྒྲོག་པ་ལ་ཐོགས་པ་མི་མངའ་བ་དང་། གཏུགས་པ་མེད་པའི་སྤོབས་པའི་
གཏེར་ཆེན་པོ་ལ་དབང་ཐོབ་པ། བསྙེལ་བ་མི་མངའ་བའི་ཆོས་ཉིད་ལ་མངའ་བརྙེས་པ་
སོགས་མགོན་པོ་གང་གི་རྨད་དུ་བྱུང་བའི་མཁྱེན་རབ་ཀྱི་རྩལ་ཉིན་མོར་བྱེད་པའི་སྣང་བས་
མཁས་པ་རྣམས་ཀྱི་བློ་གྲོས་ཀྱི་པདྨོ་རྣམ་པར་འབྱེད་པའི་མཐུས། ཐམས་ཅད་ཀྱང་ཤེས་ནས་
དད་པ་ཐོབ་པའི་ཐལ་མོ་སྤྱི་བོར་ཟུམ་སྟེ་བསྔགས་པའི་མེ་ཏོག་མཆོད་པ་ལ་ཀུན་ནས་གཞོལ་
བར་གྱུར་ཏོ། །སྐབས་འདིར་༧སྐྱབས་མགོན་ཆེན་པོ་མཆོག་གི་ཞལ་སྔ་ནས་ཀྱིས་རང་རྣམ་
ལས། དེ་ནས་སངས་རྒྱས་བཅོམ་ལྡན་འདས་ཀྱིས་ལེགས་པར་གསུངས་པའི་ཆོས་ལ་སློབ་
སྦྱོང་ལོ་མང་པོ་བྱས་ཏེ་མཁས་པ་མང་པོའི་དབུས་སུ་རྒྱུགས་སྤྲོད་ཐུབ་པ་སོགས་ཀྱིས་དགའ་
སྤྲོའི་སྤོབས་པ་ཆེན་པོ་སྐྱེས་བྱུང་། འོན་ཀྱང་སློབ་གཉེར་མུ་མཐུད་བྱས་ཀྱང་སངས་རྒྱས་ཀྱི་
གོ་འཕང་མ་ཐོབ་ཀྱི་བར་དུ་ཆོས་ཀྱི་མཐའ་ཐུག་རྒྱུ་ཡོད་པ་མིན་སྙམ་པ་འདུག ཆོས་ཀྱི་སློབ་
སྦྱོང་བྱས་ནས་བཟུང་ངའི་བསམ་ཚུལ་བཏང་སྙོམས་ལྟ་བུར་གྱུར་ཅིང་། སྤྱིར་བཏང་རང་ཉིད་
ལ་སྡུག་བསྔལ་གྱིས་ནོན་པའི་སྐབས་ཆོས་ཀྱི་ཆེ་བར་ཡིད་ཆེས་རྙེད་ཐུབ་པ་དང༌། དཀའ་
ཐུབ་ཀྱི་སྒོ་ནས་ཆོས་ཉམས་ལེན་བྱེད་མུས་ཤིག་ཡིན་ན་སྡུག་བསྔལ་གང་འདྲ་ཡིན་ཡང་ཆོས་
ཀྱི་མཐུས་བཟོད་སྲན་ཐུབ་ཀྱི་ཡོད་པ་འདྲ། ཆོས་ལ་ངེས་ཤེས་མེད་པའི་མི་ཞིག་ཡིན་ན།
སྡུག་བསྔལ་གྱིས་ནོན་པའི་སྐབས་རང་ཉིད་ངལ་བ་སྨོས་མེད་ཐོག་གཞན་ལའང་སྡུག་བསྔལ་
སྐྱེ་བའི་རྒྱུ་སྒྲུབ་ཅིང་། འགྲོ་བ་མིའི་རིགས་རྣམས་དང་། སྲོག་ཆགས་དུད་འགྲོ་ཚུན་རིས་མེད་
སེམས་ཅན་ཚང་མར་དངོས་འབྲེལ་བརྩེ་སེམས་སྐྱེ་བ་ནི་ཆོས་ཉམས་ལེན་བྱས་ན་མ་གཏོགས་
མི་འབྱུང་ཞིང་། ཆོས་ཞེས་མིང་ཐ་སྙད་གང་འདྲ་ཞིག་བཤད་ཀྱང་རྩ་བ་སེམས་ལ་བདེ་བ་དང་།
693



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འགྲོ་བ་ཚང་མར་ཞི་བདེ་ཡོང་ཐབས་བྱེད་པ་དེ་རང་ཡིན། སེམས་ལ་བདེ་བ་མེད་ན་འཛམ་
གླིང་ནང་རྒྱལ་ཁབ་ཕན་ཚུན་དང་། མི་གཞན་ཕན་ཚུན་བཅས་སུ་འབྲེལ་བ་གང་བྱས་ཀྱང་ཞི་
བདེ་ཡོང་ཐུབ་པ་དཀའ་ཞེས་སོགས་གདུལ་བྱ་རྣམས་ལ་རྗེས་སུ་བརྩེ་བས་དམ་པའི་ཆོས་ཀྱི་
ཡོན་ཏན་ནམ་ཆེ་བ་ལས་བརྩམས་པའི་གསུང་རབ་དགོངས་འགྲེལ་དང་བཅས་པ་མཐའ་
དག་གི་དོན་ཧྲིལ་གྱིས་དྲིལ་བའི་གདམས་ངག་ཏུ་འདོམས་པར་མཛད་དོ། །
༧གོང་ས་༧སྐྱབས་མགོན་ཆེན་པོ་མཆོག་གིས་བོད་སྡོད་རྒྱ་མིའི་དཔོན་རིགས་
རྣམས་དང་ཞི་མཐུན་ཐབས་མཁས་ཇི་ལྟར་མཛད་ཀྱང་རྒྱ་དམར་གྱིས་བོད་དུ་དྲག་གནོན་ཅི་
ཆེས། མཐར་ཕྱི་ལོ་ ༡༩༥༩ ལོར་བོད་ལྗོངས་ཡོངས་རྫོགས་སུ་རྒྱལ་བསྟན་ཆབས་སྲིད་དང་
བཅས་པ་རྨེགས་མེད་དུ་བཅོམ་པའི་དྲག་གནོན་གདུག་རྩུབ་ཚད་ལས་འདས་པ་བརྩམས་
ཤིང་། ལྷག་པར་༧གོང་ས་༧སྐྱབས་མགོན་ཆེན་པོ་མཆོག་གི་མཛད་ཕྲིན་ལ་འགོག་རྐྱེན་སྣ་
ཚོགས་ཤིག་བཟོས་པ་མ་ཟད། མགོན་པོ་གང་གི་སྐུ་ཕྱྭ་ལ་ཡང་བསྡོ་བའི་ངན་གཡོ་འཚབས་
ཆེ་བཤམས་པ་ན། བོད་ཀྱི་བསྟན་སྲིད་མི་རིགས་དང་བཅས་པའི་བདེ་དོན་ཐུགས་ལ་
བཅངས་ནས་རྒྱ་དམག་སྟོང་ཕྲག་མང་པོས་མཐའ་བསྐོར་བའི་ཁྲོད་ནས་རྫུ་འཕྲུལ་ལྟར་ཁྱིམ་
མཚེས་རྒྱ་གར་འཕགས་ཡུལ་དུ་རེ་ཞིག་བཙན་བྱོལ་དུ་མ་ཕེབས་ཐབས་མེད་དུ་གྱུར། སྐབས་
དེར་རྒྱ་གར་གཞུང་གིས་མཚོན་འཛམ་གླིང་ཞི་བདེར་དགའ་བའི་གཞུང་དམངས་རྣམས་ཀྱིས་
དགའ་བསུའི་མགྲིན་དབྱངས་བསྒྲགས་པ་མ་ཟད། མགོན་པོ་མཆོག་གི་༧ཞབས་རྗེས་སུ་
བསྙེགས་པའི་སེར་སྐྱ་འབུམ་ཕྲག་བརྒལ་བར་རྒྱ་གར་གཞུང་གིས་སྣེ་ལེན་རོགས་སྐྱོབ་འོག
འཕྲལ་སྒང་འཚོ་བའི་མདུན་ལམ་དང་འབྲེལ་མི་རིགས་ཀྱི་ངོ་བོ་མ་བརླག་པར་ཡུན་གནས་
ཐུབ་ཐབས་སུ་གཞིས་ཆགས་ཁག་དང་། རྒྱལ་བསྟན་མེ་རོ་སླར་གསོའི་ཆེད་རིས་མེད་ཆོས་
694



༧གོང་ས་༧སྐྱབས་མགོན་ཆེན་པོའི་རྣམ་ཐར།
སྒར་ཁག་མང་གསར་འཛུགས་ཐོག་ཐོས་བསམ་སློབ་གཉེར་དང་། བཤད་སྒྲུབ་ཟུང་དུ་
འབྲེལ་བའི་སྒོ་ནས་རྒྱལ་བསྟན་རིན་པོ་ཆེ་ཇི་སྲིད་བར་ཉམས་མེད་ཡུན་གནས་ཐུབ་པའི་རྨང་
གཞི་བརྟན་པོ་ཚུགས། ལྷག་པར་མ་འོངས་བོད་ཀྱི་གསོན་རྩ་ན་གཞོན་ཚོར་ཕྱི་ནང་ཤེས་ཡོན་
སློབ་སྦྱོང་གི་བསྟི་གནས་སློབ་གྲྭ་ཁག་དང་། བུ་ཁྱིམ་ཁང་གསར་འཛུགས་ཀྱིས་བོད་ཀྱི་ཐུན་
མོང་མ་ཡིན་པའི་ཆོས་དང་རིག་གཞུང་རྣམས་མི་ཉམས་གཅེས་སྲུང་ཐུབ་པའི་ཕྲིན་ལས་རླབས་
པོ་ཆེ་བསྐྱངས། དེ་བཞིན་དུ་མགོན་པོ་མཆོག་གིས་དབུ་ཁྲིད་པའི་ཆོས་དོན་དང་། ཤེས་རིག་
དཔལ་འབྱོར། ཕྱི་དྲིལ་དང་། ནང་སྲིད། བདེ་སྲུང་། འཕྲོད་བསྟེན་བཅས་ལས་ཁུངས་ཁག་
བདུན་ལྡན་གྱི་བཙན་བྱོལ་བོད་གཞུང་གསར་འཛུགས་གནང་། ཕྱི་ལོ་༡༩༦༡ ལོར་གཞུང་གི་
ཆབ་སྲིད་ལམ་ལུགས་དེང་དུས་དང་མཐུན་པའི་མང་གཙོ་ཅན་དུ་སྒྱུར་བཅོས་ཀྱིས། མི་མང་
སྤྱི་འཐུས་འོས་བསྡུའི་ལམ་སྲོལ་གཏོད་ཅིང་མ་འོངས་བོད་ཀྱི་རྩ་ཁྲིམས་ཀྱང་གཏན་འབེབས་
ཀྱིས་ཡོངས་ཁྱབ་གསལ་བསྒྲགས་མཛད། དེར་མ་ཟད་འཛམ་གླིང་མཉམ་སྦྲེལ་རྒྱལ་ཚོགས་
གཙོ་བོར་གྱུར་པའི་རྒྱལ་སྤྱིའི་ནང་བོད་དོན་བདེན་པའི་གནས་ཚུལ་ཞུ་གཏུགས་མཛད་པར།
བོད་མི་མང་ལ་རང་ཐག་རང་གཅོད་ཀྱི་ཐོབ་ཐང་སྤྲོད་དགོས་པ་དང་། བོད་རྒྱལ་ཁབ་དེ་
བཞིན་རྒྱ་མིས་བཙན་བཟུང་བྱས་ལུགས་སོགས་གྲོས་ཆོད་ཡིག་ཆ་སྣ་མང་འཇོག་པར་མཛད་
པ་མ་ཟད། འཛམ་གླིང་ཤར་ནུབ་ཡུལ་གྲུ་ཕལ་མོ་ཆེར་སྔ་ཕྱིར་ལན་གྲངས་དུ་མར་༧ཞབས་
ཟུང་མངོན་པར་བཀོད་དེ། རྒྱལ་ཁབ་ཁག་གི་ཆེས་མཐོའི་དབུ་ཁྲིད་རྣམས་དང་། ཆོས་དང་
ཚན་རིག་སོགས་ལ་གྲགས་ཅན་མཁས་དབང་རྣམས་དང་། མང་ཚོགས་ཡོངས་ལ་དྲང་སྲོང་
བདེན་ཚིག་གྲུབ་པའི་གསུང་ཚངས་པའི་དབྱངས་ཀྱིས་འགྲོ་བ་རྣམས་ལ་འཚེ་མེད་ཞི་བའི་
ལམ་བཟང་གཞི་རྩར་བཟུང་སྟེ་བྱམས་པ་དང་སྙིང་རྗེ། དྲང་བདེན་དང་ཞི་བདེ་སོགས་ལས་
695



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
བརྩམས་པའི་བཀའ་སློབ་ལམ་སྟོན་མཐའ་ཡས་པ་ཞིག་སྩལ་བས། སྐྱེ་བོ་ས་ཡ་མང་པོའི་
རྒྱུད་ཀྱི་ཆགས་སྡང་དང་གདུག་རྩུབ་ངང་གིས་ཞི་ཞིང་། སྤྱི་སྒོས་ཞི་བདེར་འཁོད་པའི་བཀྲིན་
ཚད་མེད་པ་བསྐྱངས་པ་དང་ཆབས་ཅིག་རྒྱལ་ཁབ་ཁག་ཀྱི་དབུ་ཁྲིད་དང་། གྲོས་ཚོགས།
རྒྱལ་སྤྱིའི་ཚོགས་པ་ཁག་སོགས་ལ་བོད་དོན་བདེན་རྒྱབ་ཡོང་བའི་འབོད་སྐུལ་མཛད་པས།
བོད་ཀྱི་བདེན་དོན་ལ་རྒྱབ་སྐྱོར་ལོ་རེ་བཞིན་འཕེལ་རྒྱས་སོང་བ་བཅས་ཀྱིས་ཕ་རོལ་རྒྱ་ཕྱོགས་
ནས་ཀྱང་དུས་བསྟུན་གུ་ཡངས་ཀྱི་རྣམ་འགྱུར་མ་བསྟན་མཐུ་མེད་དུ་གྱུར་ནས། རེ་ཞིག་
གཞིས་བྱེས་མ་བུ་ངོ་འཕྲད་དང་། ཆོས་དད་རང་དབང་། ཕན་ཚུན་འགྲོ་འོང་སོགས་ཀྱི་གོ་
སྐབས་ཅུང་ཟད་ཐོབ་ཅིང་། དེ་རྗེས་རིམ་བཞིན་རྒྱལ་མཆོག་གང་གིས་བྱམས་བརྩེའི་བདུད་
རྩིའི་བརླན་གྱིས་བོད་རྒྱའི་དཀའ་རྙོགས་དངོས་ཡོད་ཞི་བའི་ལམ་ནས་སེལ་ཐབས་སུ་བོད་རྒྱ་
གཉིས་སྨན་དབུ་མའི་ལམ་གྱི་དགོངས་གཞི་གསལ་སྟོན་དང་འབྲེལ་ཕན་ཚུན་ཞི་མོལ་དགོས་
པའི་བཀའ་ཡང་ཡང་ཕེབས་པ་ལ། འཛམ་གླིང་ན་ཞི་བདེར་དགའ་བའི་རྒྱལ་ཁབ་མང་པོའི་
དབུ་ཁྲིད་དང་། ཚོགས་སྡེ་ཁག་དང་། བོད་དོན་རྒྱབ་སྐྱོར་བ་རྣམས་སྨོས་ཅི། ཕྱི་ནང་གཉིས་
སུ་འཁོད་པའི་རྒྱ་རིགས་གཟུར་གནས་ཆེས་མང་པོས་ཀྱང་མགྲིན་དབྱངས་གཅིག་གྱུར་གྱིས་
བསྔགས་བརྗོད་ཀྱི་མེ་ཏོག་གཏོར་ཏེ་རྒྱབ་སྐྱོར་ཞུས། དེ་ལྟ་བུའི་མགོན་པོ་མཆོག་གི་ཕུལ་
བྱུང་ཞི་བའི་མཛད་ཐབས་ལ་འཛམ་གླིང་སྐྱེ་བོ་ཡོངས་ཀྱིས་གུས་བཀུར་བསྔགས་བརྗོད་ཞུ་
ཕྱིར། ཕྱི་ལོ་༡༩༨༩ ཟླ་བ་༡༢ ཚེས་༡༠ ཉིན་འཛམ་གླིང་ནང་སྙན་གྲགས་ཆེ་ཤོས་ནོ་སྦེལ་
ཞི་བདེའི་གཟེངས་རྟགས་ཕྱག་མཚན་དུ་འབུལ་བཞེས་དང་སྦྲགས་འཛམ་གླིང་ཞི་བདེའི་དེད་
དཔོན་ཆེན་པོར་མངའ་གསོལ་བའི་མཚན་སྙན་ལྷ་ཡི་རྔ་བོ་ཆེ་འཛིན་མའི་ཁྱོན་ཀུན་ཏུ་ཁྱབ།
གཞན་ཡང་འཛམ་གླིང་ཕྱོགས་མཐའ་དག་གི་ཚོགས་སྡེ་ཁག་དུ་མ་ནས་ཆོས་དང་། རིག་
696



༧གོང་ས་༧སྐྱབས་མགོན་ཆེན་པོའི་རྣམ་ཐར།
གཞུང་། ཚན་རིག ལྟ་བ། སེམས་ཀྱི་རྣམ་བཞག འགྲོ་བ་མི་ཡི་ཐོབ་ཐང་སོགས་རྩ་དོན་སྣ་
ཚོགས་པའི་སྒོ་ནས་ཆེ་བརྗོད་གཟེངས་བསྟོད་ཀྱི་བྱ་དགའ་སྙན་གྲགས་ཅན་བརྒྱ་ཕྲག་ཉེ་བར་
ཕུལ་ཏེ་སྟོབས་འབྱོར་མངའ་ཐང་གིས་སྙེམས་པའི་ཆེ་རྒུ་མཐའ་དག་གིས་གཙུག་ཏུ་བཀུར་
ཀྱང་། ཁེངས་པ་དང་སྙེམས་པའི་རྣམ་པ་ཅུང་ཟད་ཙམ་ཡང་མེད་པར་མཆོག་དམན་ཀུན་ལ་
གུས་པ་ཆེན་པོས་ལྷུར་བཞེས་མཛད། མདོར་ན་༧སྐྱབས་མགོན་༧རྒྱལ་བའི་དབང་པོ་མཆོག་
ཉིད་ད་བར་ལྷོ་བྱང་ཨ་མི་རི་ཀ་དང་། ཡུ་རོབ་རྒྱལ་ཁབ་ཐམས་ཅད་དང་། ཉི་ཧོང་དང་། ཐ་
ཡི་ལན་ཌི། ཐེ་ཝན་སོགས་ཤར་ནུབ་རྒྱལ་ཁབ་ཕལ་ཆེ་བ་ནས་གཞུང་འབྲེལ་དང་གཞུང་
འབྲེལ་མ་ཡིན་པའི་ཚོགས་སྡེ་ཁག་དུ་མས་ཡང་ཡང་གདན་ཞུ་གསོལ་བཏབ་བཞིན། སྐུ་ངལ་
འཛེམས་མེད་ཀྱིས་བསྟན་འགྲོའི་བདེ་དོན་འབའ་ཞིག་ལ་དགོངས་ཏེ་ཆིབས་སྒྱུར་ལན་
གྲངས་དུ་མར་བཀྲིན་ཆེ་སྐབས། ཨ་རི་སོགས་སྟོབས་ཆེན་རྒྱལ་ཁབ་རྣམས་ཀྱི་སྲིད་འཛིན་
དང༌། སྲིད་བློན་སོགས་ཆེས་མཐོའི་དཔོན་རིགས་སྔ་ཕྱི་ཐམས་ཅད་ཀྱིས་ཀྱང་མགོན་པོ་
མཆོག་གི་གསང་བ་གསུམ་གྱི་རྣམ་པར་ཐར་པ་ལ་ཐུགས་ཀྱི་བརྟན་པ་མ་ལུས་པ་འཕྲོགས་ཏེ།
ཆེ་མཐོང་དང་བཀུར་བཟོས་ཚད་མེད་ཞུ་གནང་དང་འབྲེལ་བོད་ཀྱི་བདེན་དོན་སོགས་མགོན་
པོ་གང་གི་འཛམ་གླིང་སྤྱི་སྒོས་བསྟན་འགྲོའི་དགོངས་བཞེད་དང་མཛད་པ་ལ་མཐའ་གཅིག་
ཏུ་གུས་རྩི་དང་རྒྱབ་སྐྱོར། བསྔགས་བརྗོད་ཀྱི་མེ་ཏོག་སྒྲོན་འབུལ་ཞུས། འདི་དག་གི་སྐབས་
སུ་༧སྐྱབས་མགོན་མཆོག་གིས་མཐོ་རིམ་སློབ་ཕྲུག་དང་། གསར་འགོད་པ། མང་ཚོགས་
སོགས་སུ་གསུང་ཆོས་དང་བཀའ་སློབ་མཐའ་ཡས་པ་ཞིག་སྩལ་བའི་སྙིང་པོར། འགྲོ་བ་
མིས་མཚོན་པའི་སྲོག་ཆགས་འབུ་སྲིན་ཡན་ཆད་བདེ་བ་འདོད་པ་དང་། སྡུག་བསྔལ་མི་
འདོད་པ་གཅིག་གྱུར་ཡིན་པས། ཕན་ཚུན་མཛའ་བརྩེའི་ཐོག་བཟོད་སྲན་དང་། མཐུན་སྒྲིལ།
697



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཁྱད་པར་གཞན་གནོད་གཞིར་བཅས་སྤོང་ཞིང་། གཞན་ཕན་གཞིར་བཅས་སྒྲུབ་པའི་སྒོ་ནས་
ནམ་མཁའི་མཐས་གཏུགས་པའི་སེམས་ཅན་ཐམས་ཅད་ལ་བྱམས་པ་དང་སྙིང་རྗེ་ཆེན་པོས་
བྱང་ཆུབ་ཀྱི་སེམས་རིན་པོ་ཆེ་ལ་དུས་རྟག་ཏུ་གཡར་དམ་དུ་འཆའ་དགོས་པའི་ཚུལ་དང༌།
གཞན་ཡང་རྣམ་པར་སྤྱོད་པའི་ཤེས་རབ་དང་། སྐྱེ་བོ་རྣམས་ཀྱི་རྒྱུད་ལ་ཡརབས་སྤྱོད་བཟང་།
དྲང་བདེན། མང་གཙོ་དང་འགྲོ་བ་མིའི་ཐོབ་ཐང་སོགས་འཕེལ་རྒྱས་གཏོང་དགོས་པ་དང་།
ཁྱད་པར་དེང་སྐབས་འཛམ་གླིང་ན་ཕྱི་དངོས་པོའི་ཡར་རྒྱས་འགྲོ་བ་དང་ཆབས་ཅིག་ནང་
སེམས་ཀྱི་བདེ་སྐྱིད་བསྐྲུན་པའི་ཐབས་ལམ་ལ་འབད་དེ་ཆེ་ས་འཛམ་གླིང་སྤྱི་དང་། དེ་འོག་
རང་གི་རྒྱལ་ཁབ། ཆུང་ས་རང་གི་ཁྱིམ་ཚང་ཚུན་ཆད་ལ་ཞི་བདེ་དང་། བག་ཕེབས་ཡོང་བའི་
ཐབས་ཚུལ་ལ་སྒོ་ཀུན་ནས་འབུངས་དགོས་པར་ནན་ཏན་གྱིས་འདོམས་པར་མཛད། ལྷག་
པར་སངས་རྒྱས་ཀྱི་བསྟན་པའི་སྙིང་པོར། ལྟ་བ་རྟེན་འབྱུང་དང༌། སྤྱོད་པ་འཚེ་བ་མེད་པའི་
ལམ་ལ་ངེས་པར་དུ་སློབ་དགོས་ཤིང་། དེ་ཡང་སངས་རྒྱས་ཀྱི་གསུང་ལ་རྨོངས་དད་ཙམ་
མིན་པར་རིགས་པའི་ལམ་ནས་བརྟག་དཔྱད་ཀྱིས་འགྲོ་དགོས་པ་ནི། སངས་རྒྱས་ཉིད་ཀྱིས།
དགེ་སློང་དག་གམ་མཁས་རྣམས་ཀྱིས། ། །
བསྲེགས་བཅད་བརྡར་བའི་གསེར་བཞིན་དུ། །
ལེགས་པར་བརྟག་ལ་ང་ཡི་བཀའ། །
བླང་བར་བྱ་ཡིས་གུས་ཕྱིར་མིན། །
ཞེས་གསུངས་པ་ལྟར་ཏེ། སངས་རྒྱས་ཀྱི་གསུང་རབ་ལ་ཇི་ཙམ་དཔྱད་པ་བྱས་པ་དེ་ཙམ་
གྱིས་ཇེ་ཟབ་ཏུ་འགྲོ་བ་དང་། ངེས་ཤེས་རྙེད་རྒྱུ་ཡོད་པ་ནི། དེང་དུས་ཡར་ཐོན་ཅན་གྱི་གཟུར་
698



༧གོང་ས་༧སྐྱབས་མགོན་ཆེན་པོའི་རྣམ་ཐར།
གནས་ཚན་རིག་པ་དུ་མས་ཀྱང་ཁས་ལེན་ཏེ། དཔེར་ན་སངས་རྒྱས་ཀྱི་གསུང་རབ་ལས་ཕྱི་
ནང་སྣོད་བཅུད་ཀྱི་རྣམ་བཞག་དང་། བདེ་སྡུག་གི་སྣང་བ་འདི་དག་རྒྱུ་མེད་རྐྱེན་མེད་རང་
བཞིན་གྱིས་བྱུང་བ་མ་ཡིན་པར། རྒྱུ་དང་རྐྱེན་སྣ་ཚོགས་པ་ཞིག་ལ་རྟེན་ནས་བྱུང་བའམ།
ཕན་ཚུན་ལྟོས་ནས་གྲུབ་པའི་ཚུལ་སོགས་ཕྱི་ནང་གི་དངོས་པོ་རྣམས་ཀྱི་རྒྱུ་རྐྱེན་ཕྲ་མོ་རེ་རེའི་
རྣམ་བཞག་ཀྱང་ཞིབ་པར་གསུངས་པ་རྣམས་ལ་ཚན་རིག་པས་བརྟག་དཔྱད་དང་ཞིབ་འཇུག་
བྱེད་སྐབས་སངས་རྒྱས་ཀྱི་གསུང་དང་གཅིག་གྱུར་དུ་དངོས་ར་འཕྲོད་པ་ན། ཚན་རིག་པའི་
ལྟ་བ་དང་། ནང་པའི་ཆོས་གཉིས་ཧ་ཅང་གི་འགལ་བ་མེད་པར་མ་ཟད་ཕན་ཚུན་གཅིག་
གྲོགས་གཅིག་གིས་འགྲོ་ཐུབ་པའི་རིགས་ཀྱང་མང་དུ་ཡོད་པའི་རྣམ་བཞག་དུ་མ་ཞིག་
གསལ་སྟོན་མཛད། གཞན་ཡང་དེང་དུས་འཛམ་གླིང་ནང་ཁོར་ཡུག་ཉམས་ཉེས་སུ་འགྲོ་
བའི་འགོག་སྲུང་གི་ཐབས་ལམ་ལའང་ཐུགས་སྣང་ཅི་ཆེར་མཛད་དེ། དཔེར་ན་ལྗོན་ཤིང་
གཅོད་བྲེག་དང་། མཚོ་དང་། མཚེའུ། ཆུ་བོ་དང་། ཆུ་ཕྲན། སྐྱེད་མོས་ཚལ་སོགས་འབག་
བཙོག་ཉམས་ཉེས་སུ་འགྲོ་བའི་རིགས་རྣམས་སྤངས་ཏེ་གཙང་ཉར་གཅེས་སྲུང་བྱེད་དགོས་
པ་དང་། ལྷག་པར་སྐམ་དང་གཤེར་ལ་གནས་པའི་སྲོག་ཆགས་རྣམས་ཀྱི་ཚེ་སྲོག་ལ་གནོད་
ཅིང་འཚེ་བའི་རིགས་རྣམས་སྤངས་ཏེ། བརྩེ་བ་སྙིང་རྗེ་ཆེན་པོས་སེམས་ཅན་དེ་རྣམས་ལ་མི་
འཇིགས་པའི་སྐྱབས་ཀྱི་སྦྱིན་པ་བྱིན་པའི་སྒོ་ནས་ཞི་བདེ་བག་ཕེབས་ཀྱིས་གནས་སུ་བཞུག་
པ་སོགས། མདོར་ན་རྩ་ཆེའི་རི་དྭགས་ཀྱི་རིགས་རྩ་སྟོངས་སུ་མི་འགྲོ་བ་སོགས་སྣོད་བཅུད་
ཁོར་ཡུག་ཐམས་ཅད་གཅེས་སྐྱོང་དགོས་པའི་ཐབས་ལམ་ལ་འབུངས་དགོས་པའི་ཚུལ་
སོགས་བཀའ་སློབ་ཡང་ཡང་བཀྲིན་སྩལ། དེ་བཞིན་དུ་འཛམ་གླིང་འདིར་ཡེ་ཤུ་དང་། ཁ་ཆེ།
ཧིན་རྡུ། འཇིའུ་སོགས་ཀྱི་ཆོས་ཚོགས་ནས་ཀྱང་གདན་ཞུ་གསོལ་འདེབས་ཕུལ་བར་ཆིབས་
699



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
སྒྱུར་བཀྲིན་བསྐྱངས་ཏེ། ཡེ་ཤུའི་བླ་ཆེན་སྤོབ་སོགས་ཆོས་ལུགས་ཁག་གི་དབུ་ཁྲིད་རྣམས་
སྔ་ཕྱིར་མཇལ་ཕྲད་ཀྱིས། དེ་དག་གི་ལྟ་གྲུབ་ལའང་ཐུགས་སྣང་དང་འབྲེལ་སོ་སོའི་ཕ་མེས་
ཀྱི་ཆོས་ལུགས་གང་ཡིན་མི་ཉམས་རྒྱུན་འཛིན་ཐོག་ཕན་ཚུན་ལེགས་ཆ་སྤེལ་རེས་དགོས་
པའི་བཀའ་སློབ་དང་། འཇིག་རྟེན་གྱི་ཁམས་སུ་སེམས་ཅན་རྣམས་ཀྱི་ཁམས་དབང་མོས་པ་
ཐ་དད་པའིདབང་གིས་ཆོས་ལུགས་ཀྱང་ཐ་དད་པ་མང་དུ་བྱུང་ཞིང་། དེ་དག་ཐམས་ཅད་
ཀྱང་སོ་སོའི་ལྟ་བ་དང་གྲུབ་པའི་མཐའ་འཇོག་ཚུལ་གྱི་ཁྱད་པར་ཙམ་ལས། རྩ་བའི་བསྒྲུབ་
བྱ་ནི། སྐྱེ་འགྲོ་རྣམས་ལ་བདེ་སྐྱིད་བསྐྲུན་པ་དང་། སྡུག་བསྔལ་སེལ་བའི་དམིགས་ཡུལ་
བཟང་པོ་ཞིག་བཟུང་སྟེ། དེ་སྒྲུབ་པའི་ཐབས་ལམ་སྣ་ཚོགས་སུ་གཞོལ་བ་ནི་གཅིག་མཚུངས་
ཡིན་པས། ཆོས་ལུགས་ཕན་ཚུན་དང་། མི་རིགས་དང་། ལུང་ཚན་སོགས་ཀྱི་འཐེན་ཁྱེར་
མེད་པར་ཕན་ཚུན་གུས་བཀུར་དང་། ཕུ་ནུ་བཞིན་དུ་མཛའ་བརྩེ་དང་། མཐུན་སྒྲིལ་དགོས་
ཚུལ་སོགས་རྟག་ཏུ་བཀའ་སློབ་ཟབ་མོ་ཕེབས་པ་ལ། ཆོས་ལུགས་ཁག་གི་དབུ་ཁྲིད་རྣམས་
ཀྱིས་གཙོས་ཕྱི་ནང་གི་སྐྱེ་བོ་ཐམས་ཅད་ཀྱིས་བསྔགས་པའི་མེ་ཏོག་འབུལ་བ་དང་ལྷན་ཅིག་
མགོན་པོ་མཆོག་ཉིད་འཛམ་གླིང་འདིར་ཆོས་ལུགས་གཞན་ཐམས་ཅད་ཀྱིས་ཀྱང་ཆེ་མཐོང་
དང་དད་གུས་ཞུ་ཡུལ་ཉག་གཅིག་ཏུ་གྱུར་པའོ། །
དེ་ལྟ་བུ་བསྟན་འགྲོ་སྤྱི་དང་བྱེ་བྲག་རང་ཅག་བོད་ཀྱི་རྒྱལ་བསྟན་ཆབ་སྲིད་དང་
བཅས་པའི་དོན་དུ་མཛད་ཕྲིན་ནམ་མཁའ་དང་མཉམ་པར་སྐྱོང་བཞིན་པའི་མུར། རིགས་ཀྱི་
ཅོད་པན་ཡོངས་འཛིན་རྣམ་གཉིས་ཀྱིས་དབུས་མཚན་ལྡན་གྱི་དགེ་བའི་བཤེས་གཉེན་དུ་
མའི་དྲུང་ནས་མདོ་རྒྱུད་རྒྱ་མཚོའི་དབང་བཀའ་བཤད་བཀའ་མན་ངག་གི་བཀའ་དང་བཅས་
པ་བུམ་པ་གང་བྱོའི་ཚུལ་དུ་གསན་བཞེས་མཛད་ཅིང་། དེ་ཡང་མགོན་པོ་མཆོག་ཉིད་གདོད་
700



༧གོང་ས་༧སྐྱབས་མགོན་ཆེན་པོའི་རྣམ་ཐར།
ནས་ཆོས་ཐམས་ཅད་མངོན་པར་བྱང་ཆུབ་པའི་གོ་འཕང་བརྙེས་ཟིན་ལ། ཚུར་མཐོང་གདུལ་
བྱའི་སྣང་ངོ་ལའང་ཐུན་མོང་རིག་པའི་གནས་སྤྱི་དང་ཐུན་མིན་མདོ་སྔགས་གཞུང་ལུགས་
མཐའ་དག་ལ་རང་བྱན་ཆུབ་ཅིང་། འཆད་རྩོད་རྩོམ་གསུམ་སོགས་ལ་འཇིགས་པ་མེད་པའི་
ཁྱུ་མཆོག་རླབས་པོ་ཆེའི་གནས་ཐོབ་སྟེ། རང་ཉིད་ཀྱི་གོང་ན་མེད་པའི་ཆོས་ཀྱི་རྒྱལ་པོ་ཆེན་
པོའི་སྐུར་བཞེངས་ཀྱང་། དགེ་བའི་བཤེས་གཉེན་རྣམས་ལ་རྙེད་པ་དང༌། བཀུར་བསྟི་
སོགས་ཕུ་དུད་བླ་ལྷག་ཏུ་མཛད་ཅིང་། དེ་དག་གི་མདུན་ནས་དམ་པའི་ཆོས་གསན་བཞེས་
སྐབས་སྐུ་ཕྱག་དང་། རང་གི་ཕྱག་ནས་མཎྜལ་འབུལ་བ་སོགས་སྔོན་དུ་འགྲོ་བའི་སྒོ་ནས།
རབ་ཏུ་དམའ་བའི་སྟན་ལ་འདུག །
དུལ་བའི་དཔལ་ནི་རྣམ་པར་བསྐྱེད། །
དགའ་དང་ལྡན་པའི་མིག་གིས་བལྟ། །
ཚིག་གི་བདུད་རྩི་འཐུང་བ་བཞིན། །
ཞེས་སོགས་སྐྱེས་རབས་ལས་ཇི་སྐད་གསུངས་པ་ལྟར། དགེ་བའི་བཤེས་གཉེན་ཚུལ་བཞིན་
དུ་བསྟེན་པའི་རྣམ་ཐར་ངོ་མཚར་ཅན་བདག་གིར་བཞེས། དེ་ལྟ་བུ་ཐོས་པ་རྒྱ་མཚོའི་ཕ་རོལ་
ཏུ་སོན་ཏེ། མཁས་པས་སྒྲུབ་པ་མ་བཅོམ། སྒྲུབ་པས་བཙུན་ཚུལ་མ་ཉམས་པར་གསན་
བསམ་སྒོམ་སྒྲུབ་ཐམས་ཅད་ཀྱང་གཅིག་སྒོ་གཅིག་གིས་མ་བཀག་པར་རྣམ་ཐར་གདམས་
ངག་ཏུ་འདོམས་པའི་ལྷུར་བཞེས་ཀྱིས། གདུལ་བྱ་སྤྱི་དང་། ཁྱད་པར་རིས་མེད་དགོན་སྡེ་
ཁག་གི་ཆོས་བྱེད་དགེ་འདུན་པ་རྣམས་ལ་བསྟན་པའི་རྩ་བ་སོ་སོར་ཐར་པའི་ཚུལ་ཁྲིམས་ཀྱི་
བཅས་པ་ཕྲ་མོ་ཚུན་ཆོད་ཀྱང་ལག་ལེན་དུ་འགེལ་གང་ཐུབ་ཐོག རྒྱན་དྲུག་མཆོག་གཉིས་
701



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཀྱིས་གཙོས་འཕགས་བོད་མཁས་གྲུབ་གོང་མ་རྣམས་ཀྱི་གསུང་གཞུང་ཆེན་མོ་རྣམས་ལ་ཐོས་
བསམ་གྱིས་ལེགས་པར་གཏན་ལ་འབེབས་ཤིང་། དེ་ཡང་ཐོས་པ་ཁ་ཕྱིར་བལྟས་སྒྲ་སྤྱི་ཙམ་
མ་སོང་བར་ཐོས་དོན་རྣམས་རང་གི་རྒྱུད་སྟེང་དུ་བསྐོར་ནས་ཉམས་སུ་བླངས་ཏེ་སེམས་རྒྱུད་
ཁོ་ན་འདུལ་བའི་ཐབས་སུ་འགྲོ་དགོས་ཏེ། ཐོས་པའི་རྗེས་འཇུག་སྒྲུབ་པ་སྙིང་པོར་བྱེད། །
སྐྱེ་བའི་རྫོང་ལས་ཚེགས་ཆུང་ཐར་བར་འགྱུར། །གསུངས་པ་ལྟར། ཐོས་དོན་རྒྱུད་ལ་སྦྱོར་
བའི་སྒྲུབ་པ་ཉམས་ལེན་ལ་རྩེ་གཅིག་ཏུ་འབུངས་དགོས་པར་ནན་ཏན་གྱིས་འདོམས་པར་
མཛད་པས། རི་སུལ་ཀུན་ཏུ་འདི་སྣང་ལ་རྒྱབ་ཀྱིས་ཕྱོགས་ཏེ་སྒྲུབ་པའི་རྒྱལ་མཚན་འཛིན་
པའི་ཀུན་སྤངས་སྐྱེས་བུ་ཚོགས་ཀྱིས་གཏམས་པར་མཛད། གཞན་ཡང་རྒྱལ་བསྟན་སྤྱི་ལ་
དགོངས་ཏེ། ཤིན་ཏུ་ཉག་ཕྲར་གྱུར་པའི་མདོ་རྒྱུད་དུ་མའི་བཤད་ཁྲིད་ལུང་རྒྱུན་དབང་བཀའ་
རྣམས་ཐུགས་བརྩོན་ཆེན་པོའི་སྒོ་ནས་གསན་བསམ་འཆད་སྤེལ་དང་། ལྷག་པར་རྙིང་མ་
དང་། ས་སྐྱ། བཀའ་བརྒྱུད་སོགས་ཆོས་བརྒྱུད་གཞན་གྱི་ཐུན་མོང་མ་ཡིན་པའི་བཀའ་སྲོལ་
ལས་བྱོན་པའི་དབང་ལུང་མན་ངག་མཐའ་ཡས་པ་ཞིག་ཀྱང་༧སྐྱབས་རྗེ་དིལ་མགོ་མཁྱེན་
བརྩེ་རིན་པོ་ཆེ་མཆོག་དང་། བཅོ་བརྒྱད་ཁྲི་རིན་པོ་ཆེ། སེམས་དཔའ་ཆེན་པོ་ཁུ་ནུ་བླ་མ་
རིན་པོ་ཆེ་བསྟན་འཛིན་རྒྱལ་མཚན་སོགས་རིས་སུ་མ་མཆིས་པའི་སྐྱེས་ཆེན་དུ་མའི་མདུན་
ནས་གསན་བཞེས་ཐོག དེ་དག་ཀྱང་འཆད་སྤེལ་དང་འབྲེལ། ས་དགེ་བཀའ་རྙིང་སོགས་
ཆོས་བརྒྱུད་སོ་སོའི་ལྟ་བ་དང་། ལམ་གྱི་གནད་ལ་མིང་བརྡའི་འདོགས་ཚུལ་མི་འདྲ་བ་ཙམ་
ལས་དོན་གྱི་བབས་ལུགས་མདོ་སྔགས་ཟུང་འབྲེལ་གྱི་བསྟན་པ་གཅིག་གྱུར་ཡིན་པའི་
ཐུགས་ངེས་དག་སྣང་ཁྱད་པར་ཅན་འཁྲུངས་ཏེ། དེའི་གནད་རྣམས་གསལ་བཤད་བཀའ་
སློབ་དུས་རྟག་ཏུ་གནང་བས་ཆོས་བརྒྱུད་ནང་ཁུལ་ཐུགས་མཐུན་དམ་གཙང་དག་སྣང་ནོར་
702



༧གོང་ས་༧སྐྱབས་མགོན་ཆེན་པོའི་རྣམ་ཐར།
བུའི་འོད་ཀྱིས་ཁྱབ་པར་གྱུར་པས། གཅམ་བུ་དང་ཟོལ་སྦྱོར་གྱི་ཚིག་གིས་མ་བསླད་པར།
ངེས་པ་དོན་གྱི་རིས་མེད་རྒྱལ་བསྟན་ཡོངས་རྫོགས་ཀྱི་མངའ་བདག་ཆེན་པོར་གྱུར་པ་ནི་
མཆོག་དམན་ཀུན་ལ་ཚད་མས་གྲུབ་པ་ཉིད་དོ། །
གཉིས་པ་བྱེ་བྲག་ཏུ་བཅོམ་ལྡན་འདས་དཔལ་དུས་ཀྱི་འཁོར་ལོའི་རྒྱུད་ཀྱི་མངའ་
བདག་ཏུ་སྐུར་བཞེངས་ཏེ་ལྷ་དང་བཅས་པའི་འགྲོ་བ་རྣམས་སྨིན་པར་མཛད་པའི་ཚུལ་ནི།
དེ་ཡང་མཐའ་དང་མུ་མེད་པའི་ཐུགས་བསྐྱེད་དང་སྨོན་ལམ་ཟབ་མོའི་མཐུ་གྲུབ་པས། གདུལ་
བྱའི་ཁམས་དབང་མོས་པ་དང་འཚམས་པའི་སྒྱུ་འཕྲུལ་དྲྭ་བའི་རོལ་མོ་མཁའ་ཁྱབ་ཏུ་སྤྲོས་
ཏེ། འཁོར་བ་ཇི་སྲིད་དེ་སྲིད་དུ་འགྲོ་དོན་ལྷུན་གྲུབ་རང་ཤར་གྱི་ཚུལ་དུ་མངའ་བརྙེས་ཤིང་།
ཁྱད་པར་དམ་པ་དང་པོའི་སངས་རྒྱས་བཅོམ་ལྡན་འདས་དཔལ་དུས་ཀྱི་འཁོར་ལོའི་དཀྱིལ་
འཁོར་ཟབ་མོ་ལ་བརྟེན་ཏེ་ལུས་ཅན་མཐའ་དག་ཐམས་ཅད་མཁྱེན་པའི་ལམ་བཟང་པོར་
བདེ་བླག་ཉིད་དུ་འགོད་པར་མཛད་པའི་ཕྲིན་ལས་ལ་ཐོགས་པ་མི་མངའ་བ་སྟེ། དེ་ལྟར་ཡང་
འཇམ་དཔལ་སྒྱུ་འཕྲུལ་དྲྭ་བའི་རྒྱུད་ལས། །
ཚིག་གི་དབང་ཕྱུག་སྨྲ་བ་ཆེ། །
སྨྲ་བའི་སྐྱེས་མཆོག་སྨྲ་བའི་རྒྱལ། །
སྨྲ་བའི་དམ་པ་མཆོག་གི་གནས། །
སྨྲ་བའི་སེངྒེ་ཚུགས་པ་མེད། །
ཀུན་ཏུ་ལྟ་བས་མཆོག་ཏུ་དགའ། །
གཟི་བརྗིད་ཕྲེང་བ་ལྟ་ན་སྡུག །
703



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
འོད་བཟང་འབར་བ་དཔལ་གྱི་བེའུ། །
ལག་ན་འོད་འབར་སྣང་བ་པོ། །
སྨན་པ་ཆེ་མཆོག་གཙོ་བོ་སྟེ། །
ཟུག་རྔུ་འབྱིན་པ་བླ་ན་མེད། །
སྨན་རྣམས་མ་ལུས་ལྗོན་པའི་ཤིང༌། །
ནད་དོ་ཅོག་གི་དགྲ་ཆེ་བ། །
སྡུག་གུ་འཇིག་རྟེན་གསུམ་གྱི་མཆོག །
དཔལ་ལྡན་རྒྱུ་སྐར་དཀྱིལ་འཁོར་ཅན། །
ཕྱོགས་བཅུ་རྣམ་མཁའི་མཐར་ཐུག་པར། །
ཆོས་ཀྱི་རྒྱལ་མཚན་ལེགས་པར་འཛུགས། །
འགྲོ་ན་གདུགས་གཅིག་ཡངས་པ་སྟེ། །
བྱམས་དང་སྙིང་རྗེའི་དཀྱིལ་འཁོར་ཅན། །
དཔལ་ལྡན་པདྨ་གར་གྱི་བདག །
ཁྱབ་བདག་ཆེན་པོ་རིན་ཆེན་གདུགས། །
ཞེས་སོགས་གསུངས་པའི་ཚུལ་དང་རྗེས་སུ་མཐུན་པ་སྟེ། དེ་ཡང་གསུང་རྣམ་པ་ཐམས་ཅད་
པ་དང་ལྡན་པས་གསུང་གི་འབྱུང་གནས་སམ་ཚིག་གི་དབང་ཕྱུག ཆོས་ཐམས་ཅད་ལ་མངའ་
དབང་སྒྱུར་བས་སྨྲ་བ་ཆེན་པོ། ཆོས་སྨྲ་བའི་སྐྱེས་མཆོག་འཇིག་རྟེན་གསུམ་ན་འགྲན་པའི་ཟླ་
ཐམས་ཅད་དང་བྲལ་བས་སྨྲ་བའི་རྒྱལ་པོ། ཆོས་སྨྲ་བ་ཐམས་ཅད་ཀྱི་ནང་ནས་སྨྲ་བའི་དམ་
པ་མཆོག་གི་གནས་ཏེ། བླ་ན་མེད་པའི་ཐེག་པ་འདོམས་པར་མཛད་པ། སྨྲ་བའི་སེངྒེ་ཡང་
704



༧གོང་ས་༧སྐྱབས་མགོན་ཆེན་པོའི་རྣམ་ཐར།
དག་པར་རྫོགས་པའི་སངས་རྒྱས་ཁྱོད་ནི་བདུད་དང་། མུ་སྟེགས་བྱེད་སོགས་ཕས་ཀྱི་རྒོལ་
བས་གླགས་ལྟ་ཞིང་ཚུགས་པ་མེད་པ་སྟེ། མི་འཇིགས་པ་བཞི་བརྙེས་པའི་སྒོ་ནས་རྣམ་པ་
ཐམས་ཅད་པའི་གདུལ་བྱ་ལ་ཆོས་སྟོན་པར་མཛད་པའོ། ། །
མཚན་དང་དཔེ་བྱད་དང་ལྡན་པའི་མཛེས་སྐུ་ལྟ་བས་ཆོག་མི་ཤེས་པ་སྟེ། སྐུ་མཚན་
དཔེའི་ལང་ཚོ་ལྷམ་མེ། གསུང་གྲགས་སྟོང་ཆོས་སྒྲ་ལྷང་ངེ་། ཐུགས་འོད་གསལ་ཆོས་སྐུ་
ལྷན་ནེར་བཞུགས་པས་གཟི་བརྗིད་ཕྲེང་བ་ལྟ་ན་སྡུག་པའི་བདག་ཉིད་ཅན་ཏེ། སྐུའི་ཆ་
ཐམས་ཅད་ནས་ཉིན་མོར་བྱེད་པའི་མཚན་དཔེའི་འོད་ཟེར་འབར་བ། ཐུགས་ཀར་དཔལ་གྱི་
བེའུས་བརྒྱན་པ། ཕྱག་ཞབས་ཀྱི་མཐིལ་ན་འཁོར་ལོ་རྩིབས་སྟོང་འོད་ཟེར་འབར་བ་དང་
བཅས་པས་བཀྲ་བའོ། །འཇིག་རྟེན་ན་ཉོན་མོངས་པའི་གཅོང་ནད་ཐམས་ཅད་སེལ་བའི་
སྨན་པ་ཆེ་བའི་མཆོག་ཏུ་གྱུར་པ་སྟེ། སྡུག་བསྔལ་གསུམ་གྱི་ཟུག་རྔུ་དྲུངས་ནས་འབྱིན་པའི་
སྨན་པ་བླ་ན་མེད་པའོ། །
དེ་ཡང་ལོ་མ་དང་ཡལ་ག་དང་། སྡོང་བུ་དང་། མེ་ཏོག་ལ་སོགས་པ་སྨན་རྣམས་མ་
ལུས་པ་གང་ལས་འབྱུང་བའི་སྨན་གྱི་ལྗོན་པའི་ཤིང་ཙནྡན་སྦྲུལ་གྱི་སྙིང་པོ་བཞིན་དུ། མི་
འགྱུར་བའི་ཡེ་ཤེས་ཀྱིས་ཉོན་མོངས་པའི་ནད་དོ་ཅོག་གི་དགྲ་རྩད་ནས་འཇོམས་པར་བྱེད་
པས་འཇིག་རྟེན་ཐམས་ཅད་ཀྱི་སྨན་པ་སྡུག་གུའམ་ཡིད་དུ་འོང་བའི་གནས་གཅིག་པུའོ། །
དང་པོའི་སངས་རྒྱས་ཀྱི་སྐུར་བཞེངས་ཏེ་འགྲོ་བའི་དོན་མཛད་ཚུལ་ཡང་། སྔོན་
བྱུང་བ་རྒྱུད་ཀྱི་སྟོན་པ་རྡོ་རྗེ་འཆང་གིས་དཔལ་ལྡན་འབྲས་སྤུངས་སུ། འོག་ཏུ་ཆོས་དབྱིངས་
གསུང་གི་དབང་ཕྱུག་གི་དཀྱིལ་འཁོར་དང་། བར་དུ་རྡོ་རྗེ་དབྱིངས་ཀྱི་དཀྱིལ་འཁོར། སྟེང་
705



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
དུ་དཔལ་ལྡན་རྒྱུ་སྐར་གྱི་དཀྱིལ་འཁོར་ཞེས་པ་རྒྱུ་སྐར་གྱི་ཆུ་ཚོད་སྟོང་དྲུག་བརྒྱ་ཉི་ཤུའི་གྲངས་
དང་མཉམ་པའི་ལྷ་ཚོགས་ཅན་གྱི་དང་པོའི་སངས་རྒྱས་ཀྱི་དཀྱིལ་འཁོར་སྤྲུལ་ཏེ་རྒྱུད་ཀྱི་
རྒྱལ་པོའི་སྒྲ་རྡོ་རྗེ་མི་ཞིག་པའི་ནཱ་ད་ཆེན་པོ་རང་གྲགས་པས་ཕྱོགས་བཅུ་ནམ་མཁའི་མཐར་
ཐུག་པར་ཁྱབ་པའི་ཕྱིར་ན་ཆོས་ཀྱི་རྒྱལ་མཚན་ལེགས་པར་འཛུགས་ཤིང་། འགྲོ་བ་རིགས་
དྲུག་གི་ཁམས་ན་གདུགས་གཅིག་ཡངས་པ་སྟེ། གདུགས་ཀྱིས་ཚད་པ་ལས་སྐྱོབ་པ་བཞིན་
དུ་དཀྱིལ་འཁོར་སྤྲུལ་བཤད་དང་། རྒྱུད་ཀྱི་ཆོས་འཁོར་བསྐོར་བས་འགྲོ་བའིཉོན་མོངས་
པའི་ཚ་གདུང་མ་ལུས་པ་སྐྱོབ་པའོ། །དེ་བཞིན་དུ་ཐུགས་རྒྱུད་བྱམས་པ་དང་སྙིང་རྗེའི་བདག་
ཉིད་ཀྱི་དཀྱིལ་འཁོར་ཅན་གྱི་ལྷའི་འཁོར་ལོ་དེ་ཉིད། འདམ་ལས་སྐྱེས་པའི་པདྨ་འདམ་གྱིས་
མ་གོས་པ་ལྟར། འཁོར་བའི་སྐྱོན་གྱིས་མ་གོས་བཞིན་དུ། སྙིང་རྗེས་བསྐྱོད་པའི་གར་གྱིས་
སེམས་ཅན་མ་ལུས་པའི་དོན་སྒྲུབ་པའི་བདག་ཉིད་ཅན་ཏེ། མདོར་ན་དཀྱིལ་འཁོར་མ་ལུས་
པ་སྤྲོ་ཞིང་བསྡུ་བའི་བདག་ཉིད་ཁྱབ་བདག་བླ་མ་རྡོ་རྗེ་འཆང་ཆེན་པོ་ཁྱོད་ནི། ཀུན་ཁྱབ་ཀུན་
ཏུ་འགྲོ་བའི་དམ་པའི་ཆོས་ཀྱི་གདུགས་ཆེན་པོ་དང་མཚུངས་པར། མཁའ་ཁྱབ་སེམས་ཅན་
ཐམས་ཅད་ཀྱི་ཉོན་མོངས་པའི་ཚ་གདུང་མ་ལུས་པ་གཞིལ་ཏེ། ཐར་པ་མཆོག་གི་བསིལ་
བའི་གྲོང་ཁྱེར་དུ་དབུགས་དབྱུང་བར་མཛད་པའི་ཚུལ་བསམ་གྱིས་མི་ཁྱབ་པ་འདི་ནི། ཁྱབ་
བདག་དུས་ཀྱི་འཁོར་ལོ་དང་དབྱེར་མ་མཆིས་པ་༧སྐྱབས་མགོན་༧རྒྱལ་བའི་དབང་པོ་
ཐམས་ཅད་མཁྱེན་ཅིང་གཟིགས་པ་ཆེན་པོ་མཆོག་གི་རྣམ་པར་ཐར་པའི་སྡོམ་ཞིག་ཏུ་རིག་
པར་བྱའོ། །དེར་མ་ཟད་སྤྱིར་༧སྐྱབས་མགོན་༧རྒྱལ་བའི་དབང་པོ་མཆོག་གི་ཞལ་སྔ་ནས་
ཀྱིས་མདོ་སྔགས་གཞུང་ལུགས་རྒྱ་མཚོར་གསན་བསམ་འཆད་སྤེལ་བསྐྱངས་ཚུལ་བསམ་
གྱིས་མི་ཁྱབ་སྟེ། རེ་རེ་ནས་བསྐལ་པའི་བར་དུའང་བརྗོད་པར་མི་ནུས་ལ། འདིར་དཔེར་ན་
706



༧གོང་ས་༧སྐྱབས་མགོན་ཆེན་པོའི་རྣམ་ཐར།
དུས་ཀྱི་འཁོར་ལོའི་དབང་ཆོས་ཟབ་མོ་སྩལ་བའི་བཀྲིན་གཅིག་པུ་ལ་མཚོན་ན། ཐོག་མར་
མགོན་པོ་མཆོག་གིས་ཡོངས་འཛིན་གླིང་སྤྲུལ་རྡོ་རྗེ་འཆང་ཐུབ་བསྟན་ལུང་རྟོགས་རྣམ་རྒྱལ་
ཕྲིན་ལས་དཔལ་བཟང་པོའི་མདུན་ནས་རྒྱུད་སྡེ་གཞན་དང་བཤད་སྲོལ་མི་འདྲ་བའི་དཔལ་
དུས་ཀྱི་འཁོར་ལོའི་དབང་ཆེན་གསན་རྒྱུའི་གསོལ་འདེབས་མཛད་པ་ལྟར། ཕྱི་ལོ་༡༩༥། ༢
བོད་ཆུ་འབྲུག་ལོར། ཕོ་བྲང་ཆེན་པོ་པོ་ཏ་ལའི་ཚོམས་ཆེན་སྲིད་ཞིའི་ཕུན་ཚོགས་སུ་ཐོག་
མར་སློབ་མ་རྗེས་འཛིན་གྱི་ཆོ་ག་དང་། དེ་རྗེས་ས་ཆོག་གི་སྐོར་རྣམས་དང་། སའི་ལྷ་མོ་ལྷག་
གནས་སོགས་སྟ་གོན་གྱི་རིམ་པ་རྣམས་སྔོན་དུ་སོང་བའི་སྒོ་ནས་རྡུལ་ཚོན་ལ་བརྟེན་ཏེ་སྐུ་
གསུང་ཐུགས་ཡོངས་སུ་རྫོགས་པའི་དཀྱིལ་འཁོར་ལེགས་པར་བཞེངས། སྒྲུབ་ཅིང་མཆོད་
པ་དང་། བདག་ཉིད་ཞུགས་ཤིང་དབང་བཞི་ཡོངས་སུ་རྫོགས་པ་བཞེས་ནས་བཅོམ་ལྡན་
འདས་ཤཱཀྱ་ཐུབ་པ་ཉིད་ཀྱིས་དང་པོའི་སངས་རྒྱས་དཔལ་དུས་ཀྱི་འཁོར་ལོའི་སྐུར་བཞེངས་
ཏེ། རྒྱལ་པོ་ཟླ་བ་བཟང་པོ་ལ་སོགས་པའི་སྐལ་ལྡན་གྱི་སྐྱེས་བུ་རྣམས་ལ་རྒྱུད་ཀྱི་རྒྱལ་པོ་
འདི་ཉིད་ཀྱི་ཆོས་འཁོར་བསྐོར་བར་མཛད་པའི་དུས་ཆེན་ནག་པས་ཉ་བའི་དུས་ཆེན་དང་
བསྟུན་ཉིན་གསུམ་གྱི་རིང་དཀྱིལ་འཁོར་དུ་འཇུག་པའི་བསྐོར་དང་། བྱིས་པ་ལྟར་འཇུག་
པའི་དབང་བདུན། མཆོག་དབང་གོང་མ། གོང་ཆེན། རྡོ་རྗེ་སློབ་དཔོན་བདག་པོ་ཆེན་པོའི་
དབང་མཐའ་རྟེན་དང་བཅས་པ་རྒྱུད་ཀྱི་རྒྱལ་པོ་ཆེན་པོ་འགྲེལ་ཆེན་དྲི་མ་མེད་པའི་འོད་ཀྱི་
དགོངས་པ། རྒྱ་བོད་ཀྱི་མཁས་པ་རྣམས་ཀྱི་འགྲེལ་པའི་སྲོལ་མང་དུ་མཆིས་པ་ལས། དུས་
ཀྱི་འཁོར་ལོ་རང་ཉིད་ཀྱིས་རྒྱལ་པོ་ཟླ་བ་བཟང་པོ་ལྟར་བསྔགས་པར་མཛད་པ། རྗེ་ཙོང་ཁ་
པ་ཆེན་པོའི་བཞེད་སྲོལ་ཐུན་མོང་མ་ཡིན་པ་དེ་ཉིད། མཁས་གྲུབ་སྨྲ་བའི་ཉི་མ་དགེ་ལེགས་
དཔལ་བཟང་པོས་རྒྱུད་ཀྱི་འགྲེལ་ཆེན་དང་དཀྱིལ་འཁོར་གྱི་ཆ་ལག་དང་བཅས་པས་ལེགས་
707



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
པར་གཏན་ལ་ཕབ་པའི་ཡིག་ཆའི་སྟེང་ནས་གསན་བཞེས་བསྐྱངས་སོ། །འདིར་རྒྱལ་བའི་
ཡོངས་འཛིན་རིན་པོ་ཆེ་མཆོག་གིས་འབྲས་སྒོ་མང་ཁང་གསར་རྡོ་རྗེ་འཆང་ངག་དབང་ཐུབ་
བསྟན་ཆོས་ཀྱི་དབང་ཕྱུག་དཔལ་བཟང་པོའི་དྲུང་ནས་དུས་ཀྱི་འཁོར་ལོའི་དབང་ཆེན་ཡོངས་
སུ་རྫོགས་པ་གསན། ཕྱིས་ཁང་གསར་རིན་པོ་ཆེ་སྐུ་གཤེགས་ཁར་ཡང་༧སྐྱབས་རྗེ་གླིང་
རིན་པོ་ཆེ་མཆོག་ལ་ཞལ་ཆེམས་ཀྱི་ཚུལ་དུ་དུས་ཀྱི་འཁོར་ལོའི་དབང་རྒྱུན་ངེས་པར་སྤེལ་
དགོས་པའི་བཀའ་ནན་ཕེབས་པའི་ཚུལ་ཏེ་འཕྲོས་དོན་དང༌། ཡང་སྐྱབས་རྗེ་ཡོངས་འཛིན་
གླིང་རིན་པོ་ཆེ་མཆོག་གིས་སྐུ་འབུམ་མི་ཉག་རིན་པོ་ཆེའི་མདུན་ནས་དུས་འཁོར་འགྲེལ་ཆེན་
གྱི་མཆན་བུའི་བཤད་ལུང་གསན་ཏེ། ༧གོང་ས་༧སྐྱབས་མགོན་ཆེན་པོ་མཆོག་ལ་འབུལ་
བཞེས་གནང་། འོན་ཏེ་དུས་འཁོར་རྩ་འགྲེལ་སྦྲགས་པའི་རྒྱུད་འགྲེལ་ཆ་ཚང་གི་བཤད་རྒྱུན་
དེ་ནི་ཤིན་ཏུ་དཀོན་པས། ཕྱིས་རྒྱ་གར་ན་ཕེབས་བཞུགས་སྐབས་ཕལ་ཆེར་དེའི་བཤད་རྒྱུན་
ཆད་ཟིན་མིན་ནམ་དགོངས་པར་ཤར་ཏེ་ཐུགས་ཕམ་མཛད་ཅིང་། ད་དུང་དེའི་བཤད་རྒྱུན་
བཞུགས་ཡོད་མེད་རྩད་དཔྱོད་ཞིབ་ནན་མཛད་སྐབས། ཀཱིརྟི་མཚན་ཞབས་རིན་པོ་ཆེ་ལ་ཡོད་
འདུག་པས་ཁོང་གི་ས་ནས་སེར་ཀོང་རིན་པོ་ཆེ་མཆོག་གིས་གསན། དེའི་མདུན་ནས་
༧སྐྱབས་མགོན་༧རྒྱལ་བའི་དབང་པོ་མཆོག་གིས་གསན་བཞེས་ཀྱིས་ཤིན་ཏུ་ཉག་ཕྲར་གྱུར་
པའི་རྒྱུད་འགྲེལ་ཟབ་མོ་དེ་ཉིད་ཀྱི་བཤད་རྒྱུན་ལྐོག་མར་སྲོག་ཕྱིན་པ་ལས་སླར་གསོས་པར་
མཛད་པའི་བཀྲིན་གཅིག་པུས་ཀྱང་བྱང་ཆུབ་སྙིང་པོའི་བར་དུ་གཞལ་བར་དཀའོ། །
དེ་ཡང་རྒྱལ་ཀུན་སྙིང་རྗེའི་རང་གཟུགས་འཕགས་མཆོག་ཕྱག་ན་པདྨོ་གང་གི་ཞལ་
སྔ་ནས་ཀྱིས་རྒྱུད་ཀྱི་རྒྱལ་པོ་དཔལ་དུས་ཀྱི་འཁོར་ལོའི་བཤད་སྒྲུབ་གཉིས་ཀའི་བསྟན་པ་
རིན་པོ་ཆེ་རྫོགས་ལྡན་གྱི་དུས་བཞིན་དུ་ཡངས་པའི་རྒྱལ་ཁམས་ཀུན་ཏུ་ཆེས་ཆེར་གསལ་
708



༧གོང་ས་༧སྐྱབས་མགོན་ཆེན་པོའི་རྣམ་ཐར།
བར་མཛད་པའི་སྔོན་གྱི་ཐུགས་བསྐྱེད་དང་། སྨོན་ལམ་དུས་སུ་སྨིན་པས་མགོན་པོ་གང་ཉིད་
དམ་པ་དང་པོའི་སངས་རྒྱས་བཅོམ་ལྡན་འདས་དཔལ་དུས་ཀྱི་འཁོར་ལོའི་སྐུར་བཞེངས་ཏེ།
རྒྱུད་ཀྱི་རྒྱལ་པོ་འདི་ཉིད་ཀྱི་ལྗགས་བསྙེན་སྔོན་དུ་སོང་བའི་སྒོ་ནས། ཐོག་མར། ཕྱི་ལོ་
༡༩༥༤ དང་། ༡༩༥༦ སོ་སོར་གངས་རིའི་ཁྲོད་ཀྱི་བདེ་བྱུང་ཀཱ་ལ་པའི་ཕོ་བྲང་ཆེན་པོ་ནོར་
བུ་གླིང་ཁར། སློབ་མ་རྗེས་བཟུང་གི་ཆོ་ག་དང་། སའི་ཆོ་ག སྟ་གོན་གྱི་རིམ་པ་རྣམས་གྲུབ་
རྗེས་རྡུལ་ཚོན་གྱི་དཀྱིལ་འཁོར་བཞེངས་ཏེ་སྒྲུབ་ཅིང་མཆོད་པ་དང་། བདག་ཉིད་འཇུག་པ་
སོགས་ཀྱི་རིམ་པ་མཐའ་དག་རྣམ་པར་དག་པ་མཛད་ནས། དེ་ཡང་གནས་སྐབས་འཇིག་
རྟེན་གྱི་ཁམས་ཀུན་ཏུ་ནད་མུག་ཚོན་འཁྲུགས་དང༌། རང་བཞིན་འབྱུང་བའི་འཇིགས་པ་
སོགས་སྙིགས་ལྔའི་རྒུད་ཚོགས་མཚོ་ལྟར་བརྡོལ་བ་འདི་དག་རྨེགས་མེད་དུ་ཞི་སྟེ། འགྲོ་
ཀུན་ཆོས་འབྱོར་བདེ་དགའི་དཔལ་ལ་སྤྱོད་པ་དང་། ཕན་བདེའི་འབྱུང་གནས་རྒྱལ་བའི་
བསྟན་པ་རིན་པོ་ཆེ་སྤྱི་དང་། ཁྱད་པར་བཅོམ་ལྡན་འདས་དཔལ་དུས་ཀྱི་འཁོར་ལོའི་བཤད་
སྒྲུབ་ཀྱི་བསྟན་པ་འདི་ཉིད་དར་ཞིང་རྒྱས་ལ་ཡུན་དུ་གནས་པ་སོགས་དགོས་པ་དུ་མའི་ཆེད་
དུ་གཟིགས་ཏེ། སྐལ་བ་དང་ལྡན་པའི་གདུལ་བྱའི་སྐྱེ་བོ་འབུམ་ཕྲག་བརྒལ་བ་ལ། ཐོག་
མར་རྒྱུད་ཀྱི་དགོངས་པ་བཞིན་དུ་ཐེག་པ་ཐུན་མོང་གི་ལམ་ལ་བློ་སྦྱང་དགོས་པས། གདུལ་
བྱ་རྣམས་ཀྱི་ཁམས་དབང་མོས་པ་དང་འཚམས་པའི་སྔོན་འགྲོའི་གསུང་ཆོས་ཟབ་རྒྱས་དང་
འབྲེལ་ནག་ཟླའི་དུས་ཆེན་གྱི་སྐབས་དང་བསྟུན་དངོས་གཞི་དཔལ་དུས་ཀྱི་འཁོར་ལོའི་
དབང་ཆེན་ཡོངས་སུ་རྫོགས་པ་སྩལ་ཞིང་། དེ་ཡང་དུས་འཁོར་རང་སྐད་ཀྱི་དབང་བཤད་
དང༌། ཕྱག་ལེན་སོགས་ཆ་ཚང་ཞིང་རྒྱས་ལ། ལྷག་པར་སློབ་མའི་རྒྱུད་འཁུལ་ངེས་པའི་
དབང་དོན་ལམ་གྱི་རིམ་པར་སྦྱོར་ཚུལ་གྱི་ངོ་སྤྲོད་སོགས་ལེགས་པར་བཀྲིན་བསྐྱངས་ཏེ།
709



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
----
་་་
གདུལ་བྱའི་ཚོགས་རྣམས་སྟོང་ཉིད་སྙིང་རྗེ་ཟུང་དུ་འཇུག་པའི་བདག་ཉིད་དུས་ཀྱི་འཁོར་
ལོའི་གོ་འཕང་རིན་པོ་ཆེ་མངོན་དུ་འགྱུར་བའི་སྐལ་བ་དང་ལྡན་པར་མཛད་དོ། །
དེ་རྗེས་རྒྱ་གར་དུ་བཙན་བྱོལ་བཞུགས་སྐབས། ཐོག་མར་ཕྱི་ལོ་༡༩༧༠ ལོར་
འཕགས་མཆོག་འཇིག་རྟེན་དབང་ཕྱུག་གི་ཞིང་ཁམས་རི་བོ་གྲུ་འཛིན་གྱི་གཞལ་མེད་ཁང་
དང་རྣམ་དབྱེར་མེད་པ་བཞུགས་སྒར་དྷ་རམ་ས་ལ་ཐེག་ཆེན་ཆོས་གླིང་གི་གཙུག་ལག་ཁང་
ཆེན་མོར། རིས་མེད་བསྟན་པ་འཛིན་པའི་སྐྱེས་ཆེན་བླ་སྤྲུལ་མཁན་པོ་དགེ་བཤེས་སོགས་ཕྱི་
ནང་གི་སྐལ་ལྡན་གདུལ་བྱའི་སློབ་ཚོགས་སྟོང་ཕྲག་དུ་མ་འདུས་པ་ལ། ཐུགས་དམིགས་པ་
མེད་པའི་སྙིང་རྗེ་ཆེན་པོས། ཐོག་མར་རྒྱུད་ནས་བཤད་པ་ལྟར་སློབ་མ་རྗེས་བཟུང་ནས་
བརྩམས་སྔོན་འགྲོའི་རིམ་པ་རྣམས་དང་། དེ་ནས་རྡུལ་ཚོན་གྱིས་སྐུ་གསུང་ཐུགས་ཡོངས་སུ་
རྫོགས་པའི་དཀྱིལ་འཁོར་ལེགས་པར་བཞེངས་ཏེ་སྒྲུབ་ཅིང་མཆོད་པ་དང་། བདག་ཉིད་
འཇུག་པ་སོགས་རྡོ་རྗེ་སློབ་དཔོན་གྱི་བགྱི་བ་མཐའ་དག་གོང་དུ་སྨོས་པ་ལྟར་ལེགས་པར་
གྲུབ་ནས། ཉིན་གསུམ་གྱི་རིང་དཀྱིལ་འཁོར་དུ་འཇུག་པའི་སྐོར་དང་། བྱིས་པ་ལྟར་འཇུག་
པའི་དབང་བདུན་སོགས་དུས་ཀྱི་འཁོར་ལོའི་དབང་ཆེན་ཡོངས་སུ་རྫོགས་པ་བཀྲིན་
བསྐྱངས་སོ། །
འདིར་༧སྐྱབས་མགོན་༧རྒྱལ་བའི་དབང་པོ་མཆོག་གི་ཞལ་སྔ་ནས་ཀྱིས། ཁོ་བོས་
དུས་འཁོར་དབང་ཆེན་ནམ་གནང་གི་མཇུག་ཏུ། ཉམས་སྣང་དང་། མནལ་ལམ་སོགས་
མཚན་ལྟས་ལེགས་པོ་རེ་ཡོང་གི་ཡོད། དཔེར་མཚོན་ན། བཞུགས་སྒར་དྷ་རམ་ས་ལར།
དུས་འཁོར་དབང་ཆེན་ཐེངས་གསུམ་པ་དེ་ཉིད་སྩལ་ཟིན་པའི་ནུབ་མོའི་མནལ་ལམ་དུ།
སྤྱིར་བཏང་དབང་གི་མཇུག་ཏུ་རྡུལ་ཚོན་གྱི་དཀྱིལ་འཁོར་གཤེགས་ཟིན་པ་ན། དཔོན་སློབ་
710



༧གོང་ས་༧སྐྱབས་མགོན་ཆེན་པོའི་རྣམ་ཐར།
རྣམས་དཀྱིལ་འཁོར་གྱི་སའི་དབུས་སུ་བཞེངས་ཏེ། མེ་ཏོག་གི་ཆར་དབབ་ཅིང་། ཤིས་
བརྗོད་རྒྱས་པར་གསུངས་དགོས་པ་ལ། འདི་སྐབས་དེའི་ཚབ་ཏུ་དགེ་འདུན་རྣམས་ཀྱིས་
དཀྱིལ་འཁོར་གྱི་མཐའ་ནས་ཞུ་བ་གླུས་བསྐུལ་གྱི་ཚིག་རྣམས་གསལ་བར་བརྗོད་བཞིན་པ་
རྨིས་པས། རྒྱུད་ཀྱི་བདག་པོ་དཔའ་བོ་དང་མཁའ་འགྲོ་མ་རྣམས་ཐུགས་མཉེས་ཤིང་། སླར་
ཡང་དུས་ཀྱི་འཁོར་ལོའི་དབང་རྒྱུན་མི་ཆད་པར་གནང་དགོས་པར་མཁའ་འགྲོས་བརྡས་
བསྐུལ་བ་ཡིན་པར་བསྟན། དེས་ན་མགོན་པོ་མཆོག་ཉིད་སྙིགས་མའི་དུས་འདིར་འགྲོ་དོན་
དུས་བབས་ཀྱི་ཟབ་ཆོས་ཁྱད་པར་ཅན། རྒྱུད་ཐམས་ཅད་ཀྱི་རྩེ་མོ་བཅོམ་ལྡན་འདས་དཔལ་
དུས་ཀྱི་འཁོར་ལོ་ལ་བརྟེན་ཏེ། དེ་ཡང་།
ཇི་སྲིད་ནམ་མཁའ་གནས་པ་དང་། །
འགྲོ་བ་ཇི་སྲིད་གནས་གྱུར་པ། །
དེ་སྲིད་བདག་ནི་གནས་གྱུར་ནས། །
འགྲོ་བའི་སྡུག་བསྔལ་སེལ་བར་ཤོག ། །
ཅེས་པ་ཐུགས་དམ་དུ་མཛད་པ་ལྟར། ནམ་མཁའི་མཐས་གཏུགས་པའི་སེམས་ཅན་མ་
བརྒལ་བ་རྣམས་བསྒྲལ་བ་དང༌། མ་དགྲོལ་བ་རྣམས་གྲོལ། དབུགས་མ་ཕྱིན་པ་རྣམས་
དབུགས་དབྱུང་། ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་ཟློ་བར་
མཛད་པའི་རྨད་དུ་བྱུང་བའི་ཐུགས་བསྐྱེད་དང་དམ་བཅའ་བཙན་པོ་ལྷུར་བཞེས་མཛད་དེ།
རིམ་བཞིན་ཕྱི་ལོ་༡༩༧༡ ལོར་རྒྱ་གར་ལྷོ་ཕྱོགས་བོད་མིའི་གཞིས་ཆགས་སྦེ་ལ་ཀུ་སྤེ་དང་།
༡༩༧༤ ལོར་གནས་མཆོག་རྡོ་རྗེ་གདན། ༡༩༧༦ ལོར་ལ་དྭགས་སླེ། ༡༩༨༡ ལོར་ཨ་རིའི་
71



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
གྲོང་ཁྱེར་མེ་ཊི་སན། ༡༩༨༣ ཕྱི་ཟླ་བཞི་པའི་ནང་རྒྱ་གར་ཤར་ཕྱོགས་འབོམ་སྡེ་ལ་དང་།
༡༩༨༣ ཕྱི་ཟླ་བརྒྱད་པའི་ནང་རྒྱ་གར་ཧི་མ་ཅལ་མངའ་ཁོངས་སྤྱི་ཏི། ༡༩༨༥ ལོར་ཕྱི་ཟླ་
བདུན་པའི་ནང་སུའི་སི་གྲོང་ཁྱེར་རི་ཀོན། ༡༩༨༥ ཕྱི་ཟླ་བཅུ་གཉིས་པའི་ནང་གནས་མཆོག་
རྡོ་རྗེ་གདན། ༡༩༨༨ ལོར་ལ་དྭགས་ཟངས་དཀར། ༡༩༨༩ ལོར་ཨ་རིའི་གྲོང་ཁྱེར་ལོ་སེན་
ཇ་ལི་སི། ༡༩༩༠ ལོར་གནས་མཆོག་ཝཱ་ར་ཎ་སི། ༡༩༩༡ ལོར་ཨ་རིའི་གྲོང་ཁྱེར་ནིའུ་ཡོར་
ག ༡༩༩༢ ལོར་རྒྱ་གར་ཧི་མ་ཅལ་མངའ་ཁོངས་དཔེའོ་ཀི་ནོར། ༡༩༩༣ ལོར་འབྲས་
ལྗོངས་སྒང་ཏོག ༡༩༩༤ སྤྱི་ཟླ་བདུན་པའི་ནང་ཀི་ལོང་ཇེ་པི་པཱ། ༡༩༩༤ ཕྱི་ཟླ་བཅུ་གཉིས་
ནང་སེ་སྤན་སྦར་སི་ལོ་ན། ༡༩༩༥ ལོར་རྒྱ་གར་ལྷོ་ཕྱོགས་མོན་གྷོ་ཌ། ༡༩༩༥ ཟླ་བ་བརྒྱད་
པའི་ནང་སོག་ཡུལ་ཨུ་ལན་བྷ་ཐོ། ༡༩༩༦ ཟླ་བ་དྲུག་པའི་ནང་སྤྱི་ཏིའི་ཏཱ་བོ། ༡༩༩༦ ཟླ་བ་
དགུ་པའི་ནང་ཨོ་སི་ཊི་ལི་ཡའི་སིད་ནི། ༡༩༩༦ ཟླ་བ་བཅུ་གཉིས་པའི་ནང་རྒྱ་གར་སཱ་ལུ་སྒ་
ར། ༡༩༩༩ ལོར་ཨ་རིའི་ཨིན་ཌི་ཡ་ན། ༢༠༠༠ ལོར་སྤེ་ཏི་དཀྱིལ་དགོན། ༢༠༠༢ ལོར་
ཨོ་སི་ཊིར་ཡ། ༢༠༠༣ ལོར་གནས་མཆོག་རྡོ་རྗེ་གདན་བཅས་ད་ཕན་དུས་འཁོར་དབང་
ཆེན་ཐེངས་ཉེར་བརྒྱད་བཀྲིན་བླ་མེད་དུ་སྩལ། དེ་དག་རེ་རེའི་སྐབས་སུའང་སྐལ་ལྡན་
གདུལ་བྱའི་སློབ་ཚོགས་བགྲང་གིས་མི་ལངས་ཏེ། སངས་རྒྱས་དང་བྱང་སེམས་འཕགས་པ་
རྣམས་ཀྱིས་ཆོས་ཀྱི་འཁོར་ལོ་བསྐོར་བ་སོགས་ཕྲིན་ལས་ཁྱད་པར་ཅན་སྟོན་པ་ན། ཕྱོགས་
བཅུའི་སངས་རྒྱས་ཀྱི་ཞིང་རབ་འབྱམས་ནས་མངོན་པར་ཤེས་པ་དང་། རྫུ་འཕྲུལ་ལ་དབང་
འབྱོར་བའི་བྱང་སེམས་ཉན་རང་དང་། རིག་པ་འཛིན་པ་དང་། དཔའ་བོ་དང་མཁའ་འགྲོ་
མའི་ཚོགས་དང་ཆོས་སྐྱོང་བའི་སྲུང་མ་དམ་ཅན་རྒྱ་མཚོའི་ཚོགས་དང་བཅས་པ་དང་།
གཞན་ཡང་དཀར་ཕྱོགས་ལྷ་ཀླུ་སོགས་སངས་རྒྱས་ཀྱི་བསྟན་པ་ལ་མངོན་པར་དགའ་བ་
་
742



༧གོང་ས་༧སྐྱབས་མགོན་ཆེན་པོའི་རྣམ་ཐར།
མཐའ་དག་མཆོད་པའི་དངོས་པོ་དཔག་ཏུ་མེད་པ་དང་བཅས་ཏེ་སྐད་ཅིག་གིས་དེར་ལྷགས་
ཏེ། ས་སྟེང་དང་ས་བླའི་གོ་མཚམས་རྣམས་སུ་ཏིལ་གྱི་གོང་བུ་སྨིན་པ་ལྟར་འདུ་ཞིང་འཁོད་
དེ་དད་པས་ཞལ་ལ་བལྟ་བ་དང་། གསུང་གི་བདུད་རྩི་འཐུང་བ་ཆོས་ཉིད་ཡིན་ལ། ཐམས་
ཅད་ཀྱི་མཐུན་སྣང་དུ་གྲུབ་པའི་འཁོར་ཡང་མཁས་བཙུན་བཟང་གསུམ་སོགས་དམ་པའི་
ཚུལ་དགུས་ཐུགས་རྒྱུད་ཡོངས་སུ་གཏམས་པའི་རིས་མེད་བླ་སྤྲུལ་མཁན་པོ་དགེ་བའི་
བཤེས་གཉེན་རྣམས་དང༌། ལུང་རྟོགས་ཡོན་ཏན་གྱིས་མངོན་པར་ཕྱུག་པའི་དགེ་འདུན་
འདུས་པའི་ཚོགས་གསེར་རིའི་ཕྲེང་བ་ལྟ་བུས་ལྷུན་ཆགས་པ་དང་། བྱེས་འབྱོར་རང་རིགས་
བོད་མི་རྣམས་ལྟ་ཅི། རེ་ཞིག་རྒྱ་མིས་དྲག་གནོན་འོག་ཆོས་བྱེད་པའི་རང་དབང་བྲལ་ཞིང་།
མགོན་པོ་མཆོག་གི་ཞལ་གྱི་དཀྱིལ་འཁོར་མཇལ་བ་དང་། གསུང་གི་བདུད་རྩི་ལ་ལོངས་སུ་
སྤྱོད་པའི་ཡུལ་དུས་ཀྱི་སྐལ་པས་དམན་པའི་རང་རིགས་གཞིས་ལུས་བོད་མི་ཉམས་ཐག་
རྣམས་ལ་དམིགས་བསལ་གྱིས་ཐུགས་དམིགས་པ་མེད་པའི་སྙིང་རྗེ་ཆེན་པོས་དགོངས་པ་
གཏད་དེ། དེ་དག་ཐམས་ཅད་ཐུགས་རྗེའི་ལྕགས་ཀྱུས་ཉེ་བར་དྲངས་ཏེ་བླ་མ་དུས་ཀྱི་འཁོར་
ལོའི་དཀྱིལ་འཁོར་དུ་དབང་བསྐུར་བའི་དམིགས་འོག་ཏུ་གཅུག་ཅིང་བྱང་ཆུབ་མཆོག་གི་ས་
བོན་སྨིན་པར་མཛད་པ་དང་། གཞན་ཡང་སྐད་དང་། ཡི་གེ་དང་། སྤྱོད་གཤིས་སོགས་ཐ་
དད་པའི་འཛམ་གླིང་ཤར་ནུབ་ཕྱོགས་མཐའ་ཀུན་ནས་ཆོས་དང་བླ་མ་ལ་དད་ཅིང་། ཐར་
འདོད་དགེ་བའི་གནས་ལ་བསམ་སྦྱོར་གཅིག་ཏུ་མཐུན་པའི་སྐྱེ་བོའི་ཚོགས་དཔག་ཏུ་མེད་པ་
དག་པདྨའི་མཚོ་ལ་ངང་མོ་འདུ་བ་བཞིན་དུ་གུས་པས་ཉེ་བར་ལྷགས་པ་སྟེ། མདོར་ན་ཐུན་
མོང་དང་ཐུན་མོང་གི་སྤྱོད་ཡུལ་དུ་མ་གྱུར་པའི་གདུལ་བྱའི་འཁོར་ཚོགས་མཐའ་མེད་པའི་
དབུས་ན། འཕགས་མཆོག་ཕྱག་ན་པདྨོ་༧སྐྱབས་མགོན་༧རྒྱལ་བའི་དབང་པོ་མཆོག་གི་
713



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཞལ་སྔ་ནས་ཀྱི་བསོད་ནམས་བརྒྱ་ཕྲག་ལས་གྲུབ་པའི་མཐོང་གྲོལ་གཟི་བྱིན་རབ་ཏུ་འཕྲོ་
བའི་སྐུ་མཚན་དཔེའི་ཉི་འོད་འབུམ་གྱིས་འཁྱུད་པའི་གསེར་གྱི་རི་དབང་ལྟ་བུ་ལྷམ་མེ་ལྷན་
ནེ་ལྷང་ངེར་གདུལ་བྱའི་བསོད་ནམས་ཀྱི་དཔལ་དུ་མངོན་པར་བྱོན་པ་དང་ལྷན་ཅིག འཁོར་
གྱི་སྐྱེ་བོའི་ཚོགས་དེ་དག་ཐམས་ཅད་ལ་ཡུན་རིང་པོའི་བར་དུ་རྗེས་སུ་བརྩེ་བའི་སྤྱན་རས་
ཀྱིས་གཟིགས་ཏེ། ཞལ་གྱི་དཀྱིལ་འཁོར་ནས་བྱམས་བརྩེའི་དགྱེས་འཛུམ་གྱི་འོད་ཟེར་ལྷུག་
པར་གྲོལ་བ་དང་། དྲང་སྲོང་བདེན་ཚིག་གྲུབ་པའི་གསུང་གི་གདངས་སྙན་ཞིང་འཇེབས་པ་
སོགས་ཡན་ལག་ལྔ་དང་ལྡན་པའི་ཚངས་པའི་གསུང་དབྱངས་ཀྱིས་དབུགས་དབྱུང་ཟབ་མོ་
སྩོལ་བ་དང་། ཐུགས་མཁྱེན་པ་དང་བརྩེ་བ་སྙིང་རྗེ་ཆེན་པོས་ཡོངས་སུ་གཏམས་ཏེ་བྱང་ཆུབ་
ཀྱི་སེམས་ཀྱིས་ཀུན་ནས་བསླང་བའི་སྐུ་དང་གསུང་གི་སྤྱོད་པ་ཐམས་ཅད་ཡིད་དུ་འོང་ཞིང་
དུལ་བའི་མཐར་ཐུག་པར་གྱུར་པ་དང་། རྣམ་པ་ཐམས་ཅད་དུ་སྙེམས་ཤིང་དྲེགས་པ། བླ་
ཆེན་གྱི་སློབ་དང་། ཆེ་ཚུགས་སོགས་ཅི་ཡང་མི་མཛད་པར་ཁེངས་པ་སྐྱུངས་པའི་སྒོ་ནས་
མཆོག་དམན་ཐམས་ཅད་ལ་གུས་པ་དང་སྐུ་མདུན་ནང་མི་ཚུལ་དུ་མཛད་པ་དང་། ལྷག་པར་
ནད་པ་དང་རྒན་གཅོང་སོགས་ཉམ་ཐག་མགོན་མེད་རྣམས་གཟིགས་ཚེ། སྙིང་རྗེས་གཞན་
དབང་དུ་གྱུར་པས་ཚམ་ཚོམ་མེད་པར་དེར་གཤེགས་ཏེ་སྐུ་གསུང་ཐུགས་ཀྱིས་བྱིན་གྱིས་
རློབས་པ་སོགས་དེ་ལྟ་བུ་མགོན་པོ་མཆོག་གི་གསང་བ་གསུམ་གྱི་ཆེ་བའི་ཡོན་ཏན་རྣམས་
མཇལ་བའི་སྐལ་བཟང་གི་དཔལ་ལ་སྤྱོད་པའི་ཚེ་ན། གདུལ་བྱའི་སྐྱེ་བོའི་ཚོགས་དེ་དག་
ཐམས་ཅད་དད་པའི་ཤུགས་ཀྱིས་མཆི་མས་གདོང་བརླན་ཞིང་ལག་པའི་པདྨོ་སྙིང་གར་ཟུམ་
སྟེ་སྐྱེ་བ་ཐམས་ཅད་དུ་རྗེས་སུ་འཛིན་པའི་གསོལ་འདེབས་དང་བསྔགས་བརྗོད་ཀྱི་ང་རོ་དར་
དིར་སྒྲོག་པ་ལ་ལྷུར་ལེན་པར་བྱེད་དོ། །
714



༧གོང་ས་༧སྐྱབས་མགོན་ཆེན་པོའི་རྣམ་ཐར།
དེ་ལ་༧སྐྱབས་མགོན་༧རྒྱལ་བའི་དབང་པོ་མཆོག་གིས་དཔལ་དུས་ཀྱི་འཁོར་ལོའི་
དབང་ཆེན་ནམ་གནང་གི་གོང་དུ་སྤྱོད་འཇུག་དང༌། སྒོམ་རིམ་བར་པ། རྒྱལ་སྲས་ལག་ལེན་
སོ་བདུན་མ། དབུ་མ་རིན་ཆེན་ཕྲེང་བ་སོགས་ཐེག་པ་ཆེན་པོའི་སྡེ་སྣོད་ཀྱི་བརྗོད་བྱའི་སྙིང་
པོ་མ་ཚང་བ་མེད་པའི་གསུང་རབ་གང་རུང་ཞིག་གིས་ཁོག་དབུབས་ཏེ། བསྟན་པ་སྤྱིའི་རྣམ་
བཞག་སོགས་གདུལ་བྱའི་ཁམས་དབང་མོས་པ་དང་འཚམས་པའི་སྔོན་འགྲོའི་གསུང་ཆོས་
ཉིན་གྲངས་གང་འགབས་ཤིག་ཏུ་བཀྲིན་སྐྱོང་བར་མཛད་ཅིང་། དེ་ཡང་མགོན་པོ་མཆོག་གི་
ཞལ་སྔ་ནས་ཀྱིས། ཁོ་བོས་དུས་འཁོར་དབང་ཆེན་གནང་སྐབས། དངོས་གཞི་བཀའ་དབང་
ལས་ཀྱང་སྔོན་འགྲོའི་གསུང་ཆོས་རྣམས་འགངས་ཆེ་བར་རྩིས་ཏེ་བཤད་ཀྱི་ཡོད་ཅེས་བཀའ་
སྩལ་པ་ལྟར། ལུང་དང་རིགས་པ་དཔེ་དང་བཅས་ཏེ་ཤིན་ཏུ་གོ་བདེ་ལ་གནད་དུ་ཕིགས་པའི་
གདམས་ངག་མཚང་ཐོག་ཏུ་འདོམས་པའི་ཚུལ་གྱིས་སློབ་མའི་རྒྱུད་འཁུལ་ངེས་པའི་ཟབ་པ་
དང་རྒྱ་ཆེ་བའི་ཆོས་ཚུལ་ཐང་མར་དུ་བརྡལ་བས་ཀུན་ཀྱང་ཐེག་པ་ཆེན་པོའི་རིགས་ཀྱི་ནུས་
པ་བརྟས་ཤིང་། སྟོང་ཉིད་རྟེན་འབྱུང་གི་ལྟ་བ་དང་། གཞན་ཕན་བྱང་ཆུབ་ཀྱི་སྤྱོད་པའི་ལམ་
བཟང་ལ་གཟུད་ཅིང་ཞི་བ་ཆེན་པོའི་གྲོང་ཁྱེར་དུ་དབུགས་འབྱིན་པར་མཛད་དོ། །
དེ་ནས་དངོས་གཞི་དབང་ཆེན་སྩོལ་བ་ལ་ཡང་། སློབ་མ་རྗེས་འཛིན་གྱི་ཆོ་ག་དང་།
ས་ཆོག སྟ་གོན། རྡུལ་ཚོན་ལ་བརྟེན་པའི་དཀྱིལ་འཁོར་བཞེངས་ཏེ་སྒྲུབ་ཅིང་མཆོད་པ་
སོགས་ཀྱིས་ནག་པའི་ཉ་གཙོ་བོར་བྱས་ནས་ཉ་བཅུ་གཉིས་པོ་གང་རུང་དང་བསྟུན་ཏེ། ཉིན་
གྲངས་གསུམ་སོགས་ཀྱི་རིང་ཐོག་མར་སློབ་མ་རྣམས་དཀྱིལ་འཁོར་དུ་བཅུག་ཅིང་ལྷ་ངོ་
བསྟན་པ་སོགས་ཀྱི་འཇུག་པའི་ཆོ་ག་རྣམས་རྫོགས་པར་མཛད་ཅིང་། དེ་ནས་རྒྱུད་ཡོངས་སུ་
སྨིན་པར་བྱ་བའི་སླད་དུ་དབང་དངོས་ལ་བྱིས་པ་ལྟར་འཇུག་པའི་དབང་བདུན་ཏེ། ཆུ་དང་
715



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
ཅོད་པན། དར་དཔྱངས་དང་རྡོར་དྲིལ། བརྟུལ་ཞུགས་དང་མིང་དབང་། རྗེས་གནང་བཅས་
དང༌། དེ་ནས་དབང་གོང་མ་དང་། གོང་མའི་ཡང་གོང་མའི་བུམ་པ་དང་། གསང་བ་དང་།
ཤེས་རབ་ཡེ་ཤེས་ཀྱི་དབང་གསུམ་སྟེ། འཇིག་རྟེན་པའི་དབང་བཅུ་དང་། དབང་བཞི་པ་
འཇིག་རྟེན་ལས་འདས་པའི་དབང་སྟེ་དབང་བཅུ་གཅིག་པོ་རྣམས་སློབ་མ་ཐུན་མོང་བ་
རྣམས་དང་། ཐུན་མོང་མ་ཡིན་པའི་སློབ་མ་རྣམས་ལ་དེའི་སྟེང་དུ་རྡོ་རྗེ་སློབ་དཔོན་བདག་པོ་
ཆེན་པོའི་དབང་མཐའ་རྟེན་དང་བཅས་པ་རྣམས་སྐབས་དང་བསྟུན་ཏེ། གོ་རིམ་བཞིན་དུ་
སྩལ་སྨིན་སྐབས། དུས་འཁོར་རང་སྐད་ཀྱི་དབང་བཤད་དང་། དབང་རྣམས་ཀྱི་ཐད་ཀ་ཐད་
ཀའི་དམིགས་རྣམ་བརྡ་སྤྲོད་མཛད་ཅིང་། དབང་དོན་ལམ་གྱི་རིམ་པར་བསྒྲིག་ཚུལ་སོགས་
ཞིབ་ཆ་དང་། ཕྱག་ལེན་གྱི་རིམ་པ་རྣམས་ཀྱང་སླ་བཅོས་སུ་མ་སོང་བར་འཁྲུལ་མེད་བརྒྱུད་
ལྡན་བླ་མ་དམ་པའི་མཐོང་བརྒྱུད་ཇི་ལྟ་བ་བཞིན་ཟབ་རྒྱས་བཀྲིན་བསྐྱངས་པས། དེར་
ཚོགས་པའི་སློབ་མ་སྐལ་པ་དང་ལྡན་པ་ཐམས་ཅད་གསང་ཆེན་བླ་ན་མེད་པའི་འཇུག་སྒོ་
མཆོག་ཏུ་ཞུགས་པ་ལ་བརྟེན་ནས། རིགས་ཀྱི་ནུས་པ་སད་ཅིང་སྐུ་བཞིའི་ས་བོན་རྣམ་པར་
དག་པ་ཐེབས་པ་དང་། དབང་པོ་ཡང་རབ་ཏུ་གྱུར་པ་རྣམས་ལ་ནི། རྣམ་ཀུན་མཆོག་ལྡན་གྱི་
སྟོང་པ་ཉིད་དང་། མི་འགྱུར་བའི་བདེ་བ་ཆེན་པོ་ཟུང་དུ་འཇུག་པའི་བདག་ཉིད་ཕྱི་ནང་
གཞན་གསུམ་དབྱེར་མེད་པ་དེ་ཁོ་ན་ཉིད་ཀྱི་དུས་ཀྱི་འཁོར་ལོ་མངོན་དུ་གྱུར་པ་སོགས་རྒྱུད་
ནས་བཤད་ཚོད་དང་མཐུན་པའི་རྟོགས་པ་ཁྱད་པར་ཅན་མངོན་དུ་གྱུར་པའི་བདག་ཉིད་ཅན་
ཡང་དཔག་ཏུ་མེད་པ་ཞིག་བྱུང་ཡོད་པར་སོམ་ཉི་མི་དགོས་ཏེ། སྤྱིར་གསང་སྔགས་ཟབ་མོའི་
དཀྱིལ་འཁོར་མཐོང་བ་དང་། དེར་ཞུགས་པ་ཙམ་གྱིས་ཀྱང་བསྐལ་པ་གྲངས་མེད་པར་
བསགས་པའི་ལས་སྒྲིབ་འདགས། སངས་རྒྱས་ཀྱི་ས་བོན་ཁྱད་པར་ཅན་འཇོག བསྐལ་པ་
76



༧གོང་ས་༧སྐྱབས་མགོན་ཆེན་པོའི་རྣམ་ཐར།
དུ་མའི་ཚོགས་བཟླུམས་ཤིང་འཁོར་བའི་རྒྱུན་ཆད་པར་འགྱུར་བ་དང་། ཁྱད་པར་དུ་ཡང་
རྣལ་འབྱོར་བླ་ན་མེད་པའི་དཀྱིལ་འཁོར་དུ་དབང་བསྐུར་བ་ཐོབ་ལ་དམ་ཚིག་མ་ཉམས་ན།
བརྩོན་འགྲུས་དང་མི་ལྡན་པའང་སྐྱེ་བ་བདུན་ནམ་བཅུ་དྲུག་ཚུན་འཚང་རྒྱ་བར་གསུངས་པ་
དང་། དད་ཅིང་ཐེ་ཚོམ་མེད་པར་བསྒོམ་བཟླས་སོགས་ལྷའི་རྣལ་འབྱོར་ལ་བརྩོན་ན་འཆི་
ཁའམ་བར་དོ་སོགས་སུ་དཔའ་བོ་དང་རྣལ་འབྱོར་མ་རྣམས་ཀྱིས་བསུ་བའི་བཀོད་པ་དང་
བཅས་ཏེ་མཁའ་སྤྱོད་དུ་ཁྲིད་ནས་ལམ་ལྷག་མ་རྣམས་དེར་བགྲོད་ཅིང་མཆོག་ལ་སྦྱོར་བར་
གསུངས་པ་སོགས་ཕན་ཡོན་གཞལ་དུ་མ་མཆིས་པ་རྒྱུད་སྡེ་ཟབ་མོ་རྣམས་ལས་ཆེ་ཐང་དུ་
གསུངས་པའི་ཕྱིར་རོ། །
དེ་ལྟར་འཕགས་མཆོག་ཐུགས་རྗེ་ཆེན་པོ་མིའི་ཤ་ཚུགས་སུ་བཟུང་བ་༧སྐྱབས་
མགོན་༧རྒྱལ་བའི་དབང་པོ་མཆོག་ཉིད་སྔོན་གྱི་སྐུ་ཕྲེང་གོང་མ་ཐམས་ཅད་ཀྱི་མཛད་པ་དང་
སྨོན་ལམ་མཐའ་དག་ཕྱོགས་གཅིག་ཏུ་བསྡོམས་པ་ལས་ལྷག་པ་བདག་གིར་བཞེས། བདག་
ཅག་གཞིས་བྱེས་གངས་ཅན་པ་རྣམས་སྨོས་ཅི། འཛམ་གླིང་ན་སྤྱོད་གཤིས་བསམ་པ་སྣ་
ཚོགས་པའི་སྐྱེ་བོ་དུང་ཕྱུར་མང་པོའི་སེམས་རྒྱུད་ཞི་བདེ་བག་ཕེབས་ཀྱི་གནས་སུ་བཀོད་ཅིང་།
དེ་དག་གི་རེ་བའི་ཡུལ་དང་། བཀུར་བའི་སྐྱབས་དམ་པར་གྱུར་པ་སོགས། མདོར་ན་མགོན་
པོ་མཆོག་གི་མཛད་པའི་ཆ་ཤས་ཅུང་ཟད་ཙམ་རེའི་བཀྲིན་ཡང་། འཛམ་གླིང་སྐྱེ་རྒུ་སྤྱི་དང་།
ལྷག་པར་འོ་སྐོལ་གངས་རིའི་ལྗོངས་ཀྱི་སྐྱེ་བོ་མཐའ་དག་གིས་བྱང་ཆུབ་སྙིང་པོའི་བར་དུ་སྒོ་
གསུམ་ཆིག་བསྒྲིལ་གྱི་སྒོ་ནས་གུས་པ་དང་མཆོད་པ་ལྷུར་བླངས་ཀྱང་བཀྲིན་གྱི་ཆ་ཕྲ་མོ་ཙམ་
ཡང་གསབ་པར་སླ་བ་མ་ཡིན་པ་སྟེ། དེ་ནི་ཁོ་བོ་ཅག་གིས་རབ་བཏགས་ཀྱི་རྒྱན་ནམ་གཅམ་
བུའི་ཚིག་གིས་བརྗོད་པ་མ་ཡིན་གྱི། ངེས་པར་རང་བཞིན་བརྗོད་པའི་གཏམ་སྟེ། གཟུ་བོར་
717



སྐབས་གཉིས་པ་བྱེ་བྲག་དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ།
...
གནས་པའི་བློ་གྲོས་དང་ལྡན་པ་མཐའ་དག་ལ་མངོན་སུམ་དུ་གྲགས་ཤིང་གྲུབ་པ་ཁོ་ནའོ། །
དེས་ན་ལྷ་དང་བཅས་པའི་འགྲོ་བ་རྣམས་ཀྱི་བདེ་སྐྱིད་ནི་རྒྱལ་བའི་བསྟན་པ་རིན་
པོ་ཆེ་ལ་རག་ལས་ཤིང་། བསྟན་པ་དེ་ཉིད་འཇིག་རྟེན་གྱི་ཁམས་སུ་ཡུན་རིང་དུ་གནས་པ་ནི་
བསྟན་འཛིན་གྱི་སྐྱེས་བུ་ཁོ་ན་ལ་རག་ལས་པས། འཛམ་གླིང་གི་སྐྱེ་འགྲོ་སྤྱི་དང་། བོད་
གངས་ཅན་པའི་བསྟན་དང་འགྲོ་བ་ཀུན་གྱི་འཕྲལ་ཡུན་གྱི་ཕན་བདེའི་ལེགས་ཚོགས་མཐའ་
དག་ནི། ༧སྐྱབས་མགོན་༧རྒྱལ་བའི་དབང་པོ་མཆོག་ཉིད་༧ཞབས་པད་རིན་པོ་ཆེ་བརྟན་པ་
ཁོ་ནའི་བཀྲིན་ལས་གཞན་དུ་མ་མཆིས་སྟབས། དེ་ཡང་རྒྱུད་བླ་མ་ལས། འཕགས་པས་རྒ་
དང་ན་བ་དང་། །འཆི་བའི་སྡུག་བསྔལ་རྩད་ནས་སྤངས། །ཞེས་གསུངས་པ་ལྟར། དོན་དམ་
པར་མི་སློབ་པའི་གོ་འཕང་བརྙེས་ཟིན་པའི་ཕྱིར། སྐྱེ་འགག་གི་སྤྲོས་པ་གཞར་ཡང་མ་
དམིགས་ཀྱང་། ཀུན་རྫོབ་ཚུར་རོལ་མཐོང་བའི་བྱིས་པ་སོ་སོའི་སྐྱེ་བོ་རྣམས་ཀྱི་ངོར་འཕོ་
འགྱུར་གྱི་སྣང་ཚུལ་ཕྲ་མོ་ཙམ་ཡང་མི་བཞེས་པར། ཆོས་ཀྱི་རྒྱལ་པོ་སྲོང་བཙན་སྒམ་པོ་
སོགས་རྒྱལ་བློན་པཎ་གྲུབ་དུ་མ་དང་། ལྷག་པར་རྒྱལ་མཆོག་དགེ་འདུན་གྲུབ་པ་ནས་
བཟུང་། ༧རྒྱལ་བ་སྐུ་ཕྲེང་ན་རིམ་གྱིས་བོད་འབངས་རྗེས་སུ་བཟུང་བའི་ཐུགས་བསྐྱེད་དམ་
བཅའ་ནམ་ཡང་ལྷོད་པ་མེད་པར་འཆི་མེད་རྟག་པ་དམ་པའི་ཡེ་ཤེས་ཀྱི་སྐུ་དང་དབྱེར་མེད་
པར་འཚོ་ཞིང་བཞེས་ལ་ཆོས་ཀྱི་འཁོར་ལོ་བསྐོར་བར་དངོས་པོ་ཀུན་གྱིས་བཏུད་དེ་གསོལ་
བ་འདེབས་པ་དང་། ལྷག་པར་དུ་ཡང་གངས་ཅན་མགོན་པོ་ཐམས་ཅད་མཁྱེན་པ་མིའི་སེངྒེ་
ཆོས་ཀྱི་ཉི་མ་ཆེན་པོ་གང་ཉིད་ཀྱི་ཞལ་སྔ་ནས་ཀྱིས་དགུང་གྲངས་བརྒྱ་རྩ་ལས་ལྷག་པ་བཞུགས་
ཤིང༌། སྐུ་ཚེ་འདི་ཁོ་ནའི་རིང་ལའང་དུས་ཀྱི་འཁོར་ལོའི་དབང་མོ་ཆེ་ཐེངས་བརྒྱ་རྩ་བརྒྱད་
ལས་མི་ཉུང་བ་གནང་རྒྱུ་དང༌། ཁྱད་པར་རང་རེ་བོད་མི་གཞིས་བྱེས་མཉམ་འཛོམས་སྐབས་
718



༧གོང་ས་༧སྐྱབས་མགོན་ཆེན་པོའི་རྣམ་ཐར།
གྲུ་འཛིན་གཉིས་པའི་གཞལ་མེད་ཁང་ཆེན་པོ་པོ་ཏ་ལའི་མདུན་ཐང་དང་། རྒྱ་ནག་པེ་ཅིང་
གནམ་སྡེ་སྒོ་མོ་ཆེའི་ཐང་ཆེན་དུ་རྒྱ་ཆེའི་མང་ཚོགས་རྣམས་ལ་དམིགས་བསལ་གྱིས་དཔལ་
དུས་ཀྱི་འཁོར་ལོའི་དབང་ཆེན་སྩལ་རྒྱུའི་ཞལ་བཞེས་དང་། ཐུགས་བསྐྱེད་རླབས་པོ་ཆེ་
བཀྲིན་བསྐྱངས་པར་མཛད་པ་དེ་ལས་ནམ་ཡང་མི་འདའ་བར་བདག་གཞན་རྣམས་ཀྱི་ལུས་
ལོངས་སྤྱོད་དགེ་ཚོགས་རྒྱ་མཚོ་དང་བཅས་པ་མཐའ་དག་རྒྱུར་བྱས་པ་ལས་བྱུང་བའི་ཀུན་
བཟང་རྣམ་པར་འཕྲུལ་པའི་སྟོབས་ལས་བྱུང་བ་ལྟ་བུའི་མཆོད་སྤྲིན་རབ་འབྱམས་རྒྱ་མཚོའི་
རྡུལ་སྙེད་རྒྱ་དང་ཚད་ཡོངས་སུ་ཆད་པ་མེད་པ་རྣམས་ཀྱིས་འཁོར་བ་ཇི་སྲིད་དེ་སྲིད་དུ་མངོན་
པར་མཆོད་དེ། བདག་སོགས་གདུལ་བྱའི་སྐྱེ་བོ་རྣམས་ཀྱི་རེ་འབྲས་ཀྱི་སྙིང་པོ་ནམ་ཡང་
འདོར་བ་མེད་པར་རྗེས་སུ་འཛིན་པའི་གསོལ་བ་རྩེ་གཅིག་ཏུ་འདེབས་པ་ལགས་སོ། །
བདེ་བར་གཤེགས་པའི་རིང་ལུགས་སྤྱི་དང་བྱེ་བྲག་རྒྱུད་ཐམས་ཅད་ཀྱི་རྒྱལ་པོ་
དཔལ་དུས་ཀྱི་འཁོར་ལོའི་ཆོས་སྐོར་གྱི་བྱུང་བ་བརྗོད་པ་ཐུབ་བསྟན་མཛེས་པར་བྱེད་པའི་
རྒྱན་ཨིནྡྲ་ནཱི་ལའི་ཕྲ་ཚོམ་ཞེས་བྱ་བ་ལས་རྭ་བའི་ལུགས་ཀྱི་དུས་འཁོར་གྱི་བརྒྱུད་རིམ་སྐབས་
བྱེ་བྲག་ལྷར་བཅས་སྲིད་ཞིའི་གཙུག་ནོར་༧གོང་ས་༧སྐྱབས་མགོན་༧རྒྱལ་བའི་དབང་པོ་སྐུ་
ཕྲེང་བཅུ་བཞི་པ་ཆེན་པོ་མཆོག་གི་རྣམ་ཐར་མདོ་ཙམ་བསྟན་པ་བཅས་སརྒ་བཅུ་གཉིས་པ་
སྟེ་ཐ་མའོ།། །།
719



སྦྱར་བྱང་སྨོན་ཚིག
སྨྲ
སླར་སྨྲས་པ།
འདི་འབྲེལ་གཏམ་གྱི་སྦྱོར་བ་འཐོར་ཐབས་སུ། །
མང་དུ་སྣང་ཡང་ཁྲིགས་སུ་བསྡེབས་པ་ཞིག །
སྔོན་ཆད་དྲན་དབང་རྣམས་ཀྱིས་བདག་ཁོ་ནའི། །
ལས་སུ་བགྱི་བའི་བགོ་སྐལ་གཟིགས་ཏེ་བཞག །
དེ་ཕྱིར་བདག་གིས་གསུང་རབ་དགོངས་འགྲེལ་དང་། །
དམ་པ་རྣམས་ཀྱིས་ཉེ་བར་བསྟན་པའི་བཅུད། །
ཅི་ནུས་པར་ནི་གཅིག་ཏུ་བཏུས་པ་ལས། །
མཁས་པར་རློམས་ཏེ་རང་བཟོས་བསླད་པ་མེད། །
འཕགས་པའི་ཡུལ་དང་གངས་ཅན་ལྗོངས་སོགས་སུ། །
སངས་རྒྱས་བྱང་སེམས་དགྲ་བཅོམ་འཕགས་པའི་ཚོགས། །
གྲུབ་བརྙེས་སློབ་དཔོན་སྤྲུལ་པའི་ལོ་པཎ་དང༌། །
ཁྱད་པར་རྩ་བརྒྱུད་དཔལ་ལྡན་བླ་མ་ཡི། །
བཀྲིན་རྗེས་སུ་དྲན་ཕྱིར་རྣམ་ཐར་སོགས། །
རིས་མེད་ཐུབ་བསྟན་མཛེས་པར་བྱེད་པའི་རྒྱན། །
ཨིནྡྲ་ནཱི་ལའི་ཕྲ་ཚོམ་ཞེས་བྱ་བའི། །
ཆོས་ཀྱི་བྱུང་བ་བརྗོད་པའི་དེབ་ཐེར་འདི། །
720



སྦྱར་བྱང་སྨོན་ཚིག
གང་ཟག་ལ་མིན་ཆོས་ལ་རྟོན་བྱེད་ཅིང་། །
གཟུ་བོར་གནས་ལ་དོན་གཉེར་དང་ལྡན་པའི། །
ཕྱི་རབས་བློ་གསར་རྣམས་ལ་ཕན་པའི་ཕྱིར། །
རྣམ་དག་ལྷག་པའི་བསམ་པས་ཉེ་བར་བརྩམས། །
སྟོང་པ་ཉིད་དང་སྙིང་རྗེ་བཅུ་དྲུག་ཉེ་བར་མཚོན་ཕྱིར་བཅུ་དྲུག་གྲངས་ཀྱི་སརྒ་ཅན་གྱི་ཆོས་
ཚུལ་འདི། །
ཧ་ཅང་སྤྲོས་པའི་ལོ་མས་མ་སྒྲིབ་བསྡུས་པའི་མཐར་ཡང་ལྷུང་བ་མེད་ལ་དགོས་པའི་འབྲས་
བུ་ཚང་བ་ཞིག །
ཐོག་མར་བརྩམ་པའི་གཡར་དམ་བཅས་ལ་བར་དུ་བརྟུལ་བའི་གོ་ཆ་ཆེར་བགོས་བླ་མ་ལྷ་ཡི་
བྱིན་ལས་ཀྱང་། །
མཐའ་མར་ཕ་རོལ་ལེགས་པར་ཕྱིན་པས་དགའ་བའི་འཛུམ་བརྒྱ་གྲོལ་བ་དང་བཅས་འདིས་
མཚོན་འཁོར་འདས་དགེ་ཀུན་མཐུས། །
རྒྱལ་བའི་བསྟན་པ་རྒྱལ་ཁམས་ཀུན་ཏུ་སྤེལ་མཛད་སྤྱི་དང་ཁྱད་པར་རྒྱལ་ཀུན་སྙིང་རྗེའི་རང་
གཟུགས་མི་ཡི་ཟོལ་དུ་བྱོན་པ་གང་། །
རྒྱལ་བའི་བསྟན་ལ་རྒྱལ་བ་ཉིད་ལས་ལྷག་པའི་སྒོ་ནས་བསྟན་པའི་རྒྱལ་མཚན་ཕྱོགས་
བཅུར་བསྒྲེངས་པས་རྒྱལ་རྣམས་ཐུགས་ལས་ཆུང་ངུར་བཞུགས། །
རྒྱལ་བ་རྣམས་དང་རྒྱལ་བའི་མྱུ་གུའི་མཛད་པའི་གཙོ་བོ་ཆོས་ཀྱི་རྒྱལ་རྔ་ཀུན་ཏུ་བརྡུངས་
པས་རྒྱལ་དང་རྒྱལ་བའི་སྲས་རྣམས་དགྱེས། །
721



པོ
ཚེ་
སྲི
%O
སྦྱར་བྱང་སྨོན་ཚིག་
རྒྱལ་བ་ཀུན་གྱི་རྒྱལ་ཚབ་ཉིད་གྱུར་༧རྒྱལ་བའི་དབང་པོ་བསྟན་འཛིན་རྒྱ་མཚོ་སྲིད་ཞིའི་
དཔལ་དུ་ཕྱོགས་ལས་རྣམ་པར་རྒྱལ་གྱུར་ཅིག །
སྟོབས་བཅུ་དབང་ཕྱུག་ཤཱཀྱའི་ཏོག་སོགས་རབ་འབྱམས་ཕྱོགས་བཅུའི་ཞིང་ན་བཞུགས་པའི་
དུས་གསུམ་རྒྱལ་བ་མ་ལུས་པས། །
རྨད་བྱུང་བྱང་ཆུབ་སྙིང་པོར་ཐུགས་བསྐྱེད་གཏོང་བའི་ཕྱག་བརྐྱངས་ཕོངས་པའི་འཇིགས་
སེལ་ཚུལ་ཁྲིམས་ཆུ་ཡིས་ཉེས་ཀུན་སྦྱངས། །
མི་འཁྲུགས་བཟོད་དང་བརྩོན་པའི་གོ་བགོས་མཚན་མའི་རྡུལ་བྲལ་གཡོ་མེད་ཏིང་འཛིན་
བདག་མེད་རྟོགས་པའི་ཤེས་རབ་སོགས། །
རྣམ་ཐར་ཡོངས་རྫོགས་བདག་ཉིད་ཁོ་ནས་འཁོར་བའི་རྒྱ་མཚོ་མ་སྟོངས་བར་དུ་འགྲོ་བའི་
དོན་ལ་སྤྱོད་གྱུར་ཅིག །
བྱམས་པའི་སེམས་བརླིང་སྙིང་རྗེའི་མཆི་མ་འཁྲུགས་པར་སླ་ཞིང་སྐྱོན་རྣམས་རབ་སྤོང་
ལེགས་པའི་ཡོན་ཏན་སྡུད་ལ་མཁས། །
རང་དོན་ཡིད་བྱེད་རིང་ནས་སྨོད་ཅིང་གཞན་དོན་ཁོ་ན་རྟག་པར་ལྷུར་ལེན་འཁོར་བ་ཇི་སྲིད་
དེ་སྲིད་དུ། ། །
འགྲོ་མང་མཐའ་དང་བསྐལ་མང་ཡུན་དང་བྱ་དཀའི་བྱང་ཆུབ་སྤྱོད་པ་སྤྱོད་ལ་ཞུམ་མེད་རྒྱལ་
བའི་སྲས་རྣམས་ཀྱིས། །
ཇི་ལྟ་ཇི་ལྟར་བྱང་ཆུབ་སྤྱོད་མཆོག་ཡིད་འོང་སྤྱོད་མཛད་དེ་ལྟ་དེ་ལྟར་རྟག་ཏུ་བདག་གིས་སྤྱོད་
གྱུར་ཅིག ། །
722



སྦྱར་བྱང་སྨོན་ཚིག
ཛམཱུས་མཚན་པའི་གླིང་མཆོག་འདིས་མཚོན་འཇིག་རྟེན་ཀུན་ཏུ་ཕན་བདེའི་རྩ་ལག་རྒྱལ་
བའི་བསྟན་པ་བདུད་རྩི་གང་། །
ཐོས་པས་རབ་བཞིབས་དཔྱོད་པས་རོ་མྱོང་སྒོམ་པས་མཆོག་གི་ལང་ཚོ་བརྟས་བྱེད་ནུབ་པ་
མེད་པར་གནས་གྱུར་པས། །
ནད་དང་མུ་གེ་འཁྲུགས་རྩོད་ལ་སོགས་མི་མཐུན་ཕྱོགས་རྣམས་ལྟག་ཆུ་ཆད་པའི་རྫིང་བུ་
བཞིན་དུ་སྐེམས་གྱུར་ཏེ། །
ཐམས་ཅད་རྫོགས་ལྡན་གསར་པའི་དཔལ་ལ་ཉེ་བར་སྤྱོད་བཞིན་མཐར་ཐུག་ཆམས་ཅིག་
རྣམ་མཁྱེན་གོ་འཕང་ཐོབ་གྱུར་ཅིག །
བདག་ཀྱང་འདི་ནས་རྣམ་སྨིན་ལུས་རྒྱ་གྲོལ་མ་ཐག་ཏུ་ཀ་ལཱ་པ་རུ་ས་བཅུ་དབང་ཕྱུག་རིགས་
ལྡན་གྱི། །
སྲས་ཀྱི་ཐུ་བོ་ཉིད་གྱུར་གསང་ཆེན་ཆོས་ཀྱི་རོ་བརྒྱ་མྱངས་པས་སྤངས་དང་རྟོགས་པའི་ལང་
ཚོ་བདོ་གྱུར་ཏེ། །
ཉི་ཟླའི་འཕོ་བ་དྷུ་ཏིར་རབ་འགགས་པྲ་ཕབ་དང་མཚུངས་སྟོང་པ་ཉིད་དང་མི་འགྱུར་བདེ་བ་
ཆེའི་རང་བཞིན། །
དུས་ཀྱི་འཁོར་ལོའི་གོ་འཕང་ཐོབ་སྟེ་འགྲོ་རྣམས་དེ་ཡི་གནས་སུ་འགོད་ལ་རིགས་ལྡན་ཀུན་
དང་མཚུངས་གྱུར་ཅིག །
བསྐྱེད་པའི་རྣལ་འབྱོར་ལ་བརྟེན་ཕྲིན་ལས་བཅུ་གཉིས་གྲུབ་ཆེན་བརྒྱད་སོགས་འོག་མིན་
གནས་ཀྱི་མཐར་ཐུག་འཇིག་རྟེན་པ་ཡི་དངོས་གྲུབ་དང་། །
723



སྦྱར་བྱང་སྨོན་ཚིག་
ལྟོས་མེད་བཞི་དང་ཡིད་ཆེས་གསུམ་ལྡན་རྫོགས་པའི་རིམ་པ་སོར་སྡུད་ལ་སོགས་སྦྱོར་བ་
དྲུག་གི་རྣལ་འབྱོར་མ་ལུས་མཐར་ཕྱིན་པས། ། །
ཤེས་དང་ཤེས་བྱ་དབྱེར་མེད་དེ་བཞིན་ཉིད་ཀྱི་ཡེ་ཤེས་མངོན་འགྱུར་མ་དག་སྲིད་པ་གསུམ་
གྱི་སྣང་བ་འདི་ཀུན་རབ་སྦྱངས་ཏེ། །
སྐྱེ་འགག་གནས་པས་རྣམ་པར་དབེན་པའི་སྲིད་གསུམ་དྭངས་པའི་བདག་ཉིད་གདོད་ནས་
ལྷུན་འགྲུབ་དུས་ཀྱི་འཁོར་ལོའི་གོ་འཕང་ཐོབ་གྱུར་ཅིག །
གང་གི་སྐུ་ནི་དངོས་དང་དངོས་མེད་མཐའ་ལས་འདས་ཀྱང་རྣམ་ཀུན་མཆོག་ལྡན་སྟོང་པ་
ཉིད་དང་མཆོག་ཏུ་མི་འགྱུར་བདེ་ཆེན་བདེ་བས་རབ་ཏུ་གང་། །
གང་གི་གསུང་ནི་བརྗོད་པ་ཀུན་གྱི་མཐའ་ལས་འདས་ཀྱང་བརྗོད་པ་ཀུན་གྱི་གཞི་རུ་གྱུར་པ་
ནཱ་དའི་དབྱངས་ཀྱིས་སྲིད་ཞིའི་ཁྱོན་ན་མངོན་པར་གང་། །
གང་གི་ཐུགས་ནི་འདོད་པའི་འདོད་ཆགས་བག་ཆགས་དང་བཅས་ཡོངས་སུ་བྲལ་ཡང་བདེ་
བ་དམ་པའི་ལམ་མཆོག་ཉིད་གྱུར་རྟག་ཏུ་འདོད་ཆགས་ཆེན་པོས་གང་། །
གང་དུ་རྡོ་རྗེ་སེངྒེའི་ཁྲི་ལས་ཕྱིར་མི་ལྡོག་པ་སེངྒེའི་སྒྲ་ཡིས་སྲིད་ཞིར་རབ་གང་ཤིན་ཏུ་གང་
ཞིང་ཡོངས་སུ་གང་བའི་བཀྲ་ཤིས་ཤོག ། །
ཅེས་པའང་། འཕགས་བོད་སོགས་སུ་རྒྱལ་བསྟན་སྤྱིའི་བྱུང་བ་བརྗོད་པ་དང་། བྱེ་བྲག་ཏུ་
སྟོན་པ་ཤཱཀྱ་སེང་གེས་དཔལ་ལྡན་འབྲས་སྤུངས་སུ་རྒྱུད་ཐམས་ཅད་ཀྱི་རྒྱལ་པོ་དཔལ་དུས་
ཀྱི་འཁོར་ལོ་གསུངས་པའི་རྗེས། རྒྱུད་འདི་ཉིད་ཀྱི་བཀའ་སྲོལ་ཡུལ་གང་དང་གང་དུ་ཇི་ལྟར་
དར་ཚུལ་སོགས་ཀྱི་ལོ་རྒྱུས་ཅུང་ཟད་རྒྱས་པ་དང་འབྲེལ། འདིའི་དབང་བཀའ་བཤད་
724



སྦྱར་བྱང་སྨོན་ཚིག
བཀའ་མན་ངག་གི་བཀའ་དང་བཅས་པ་འདོམས་པར་མཛད་པའི་རྩ་བ་དང་བརྒྱུད་པའི་བླ་
མ་དམ་པ་སོ་སོའི་རྣམ་ཐར་དང་བཅས་པ་འཐོར་ཐབས་སུ་བཞུགས་པ་ནི་མང་དུ་སྣང་ཡང་།
གང་དག་དོན་གཉེར་ཅན་རྣམས་ཀྱིས་འཇུག་པ་བདེ་བའི་ཕྱིར་ཕྱོགས་གཅིག་ཏུ་བསྡེབས་པ་
ཞིག་མེད་དུ་མི་རུང་བར་མཐོང་སྟེ། རང་དང་རང་འདྲ་བའི་བློ་གྲོས་ཀྱི་ན་ཚོད་ཆེས་ཕྲ་བ་
རྣམས་ལ་ཕན་དུ་རེ་བའི་ལྷག་པའི་བསམ་པ་བཟང་པོས་ཉེ་བར་མཚམས་སྦྱར་ཏེ། ལོ་མང་
སྔོན་ནས་འདི་ལྟ་བུ་ཞིག་ཆེད་གཉེར་གྱིས་འབྲི་རྒྱུ་ངལ་བ་ལྷུར་བླངས་པ་ཡིན། དེ་ཡང་སྤྱིར་
གངས་ཅན་གྱི་ལྗོངས་སུ་ཐོག་མར་འདི་ཉིད་ཀྱི་བརྒྱུད་སྲོལ་མི་འདྲ་བ་བཅུ་ཕྲག་གཉིས་ལྷག་
བྱུང་ཡང་། ཕལ་ཆེར་ནི་མི་མངོན་པའི་དབྱིངས་སུ་གཤེགས་ཟིན་ལ། འོན་ཀྱང་ད་ལྟ་འོ་
སྐོལ་རྣམས་ཀྱི་བསོད་ནམས་ཀྱི་དཔྱིད་དུ་རྭ་འབྲོ་གཉིས་ཀྱི་བཀའ་སྲོལ་ཉི་ཟླ་ཟུང་འབྲེལ་གྱི་
ཚུལ་དུ་བཤད་སྒྲུབ་གཉིས་ཀའི་རྒྱུན་མ་ཉམས་པར་བཞུགས་བཞིན་པས། འདི་དག་གི་ལོ་
རྒྱུས་དང་བརྒྱུད་རིམ་སོགས་གཙོ་བོར་བྱས་ཏེ་སྨོས་པ་ཡིན། འདིར་ཡང་བརྒྱུད་པ་སོ་སོའི་
བླ་མ་བརྒྱུད་རིམ་ཡོངས་རྫོགས་ཀྱི་རྣམ་ཐར་འགོད་པ་ལ། གཞི་བཅོལ་ཡུལ་གྱི་དཔེ་མ་
འཛོམས་པ་སོགས་ལ་བརྟེན། རེ་རེ་བཞིན་གྱི་རྣམ་ཐར་འབྲི་བ་རྔོ་མི་ཐོགས་པས། མང་པོ་
ཞིག་བཏང་སྙོམས་སུ་འཇོག་པ་ལས་འོས་ཅི། གཞན་དུ་ན་དེང་དུས་སྐྱེ་བོ་རྣམས་ཀྱི་བློ་དང་
རྗེས་སུ་འཚམས་པའི་རྒྱས་བསྡུས་རན་ཙམ་ལ། གོ་བདེ་འདུས་གསལ་ཁུངས་དང་བཅས་པ་
ཞིག་བྲིས་པའི་ཁུལ་ཡིན་ཀྱང་། རང་ཉིད་སྐྱེས་སྦྱང་གི་བློ་གྲོས་དམན་པས་མ་རྟོགས་པ་དང་།
ལོག་པར་རྟོགས་པ་དང་། སོམ་ཉིའི་གཞིར་གྱུར་པ་སོགས་འགལ་འཁྲུལ་ནོངས་པའི་ཚོགས་
མི་ཉུང་བ་ཞིག་བྱུང་ཡོད་པར་གདོན་མི་ཟ་བས། གཟུར་གནས་སྒྲིབ་བྲལ་ཆོས་ཀྱི་སྤྱན་ལྡན་
རྣམས་ལ་སྙིང་ནས་བཟོད་གསོལ་ཞུ་བ་དང་བཅས། སྟོད་མངའ་རིས་འབོ་དཀར་དགོན་གྱི་
725



སྦྱར་བྱང་སྨོན་ཚིག
མཁན་མིང་བློ་གྲོས་དོན་ཡོད་ཀྱིས། རང་ལོ་དྲུག་ཅུ་རྩ་གཅིག་ཏུ་སོན་སྐབས། འཕགས་ཡུལ་
རྡོར་གླིང་མི་རིགས་བཀའ་དགོན་འབོ་དཀར་ངེས་དོན་ཆོས་འཁོར་གླིང་དུ། དཔལ་རིགས་
ལྡན་ཆོས་ཀྱི་རྒྱལ་པོ་མ་འགག་པ་ཉིད་བྱང་ཕྱོགས་བདེ་བྱུང་ཀ་ལཱ་པའི་སེང་གེའི་ཁྲིར་རྒྱུད་ཀྱི་
རྒྱལ་པོ་བསྟན་ནས་བགྲང་བྱ་བཅུ་ཕྲག་བདུན་དང་ཉག་མ་དྲུག་གི་གྲངས་སུ་གནས་པ། རབ་
བྱུང་རི་ཟླའི་ཆུ་མོ་ལུག་གི་ལོ་སྨིན་དྲུག་ཟླ་བའི་ཡར་ཚེས་གཅིག་དང་། ཕྱི་ལོ་ ༢༠༠༣ ཟླ་
བ་བཅུ་གཅིག་པའི་ཚེས་ཉེར་བཞི་ཉིན། ལྷག་པའི་ལྷ་ཨཱརྱ་ཏཱ་རེའི་སྤྱན་སྔར་ལེགས་པར་
གྲུབ་པའི་དགེ་བས་ལུས་ཅན་ཐམས་ཅད་དམ་པ་དང་པོའི་སངས་རྒྱས་བླ་མ་དཔལ་དུས་ཀྱི་
འཁོར་ལོའི་གོ་འཕང་རིན་པོ་ཆེ་བདེ་བླག་ཏུ་ཐོབ་པའི་རྒྱུར་གྱུར་ཅིག། །།སརྦ་དཱ་ཀལྕན་
བྷ་ཝ་ཏུ།། །།
726



སྤར་བསྐྲུན་སྨོན་ཚིག
དཔེ་དེབ་འདི་ཉིད་ཁུ་ནུ་བ་ཨཱཙརྱ་ཤེས་རབ་རྒྱལ་མཚན་ལགས་ཀྱིས་གློག་ཀླད་
འཕུལ་སྤར་དུ་བཅུག་གནང་དང་འབྲེལ་དེབ་གཟུགས་བྱུས་འགོད་ཀྱི་ཕྱག་ལས་གནང་བ་
དང་། ཐེ་ཝན་དུ་གནས་བཞུགས་སྐུ་ཞབས་སྤོ་སྤོ་དང་། ལྕམ་ཀིར་སི་ཅན་བཟའ་ཚང་གཉིས་
ཀྱིས་སྤར་བསྐྲུན་གྱི་འགྲོ་སོང་ཆ་ཚང་གནང་བ་བཅས་ལ་སྙིང་ཐག་པ་ནས་ཐུགས་རྗེ་ཆེ་ཞུ་བ་
དང་ཆབས་ཅིག་འདིས་མཚོན་དུས་གསུམ་དུ་བསགས་པའི་ལེགས་བྱས་ཀྱིས་རང་གཞན་
འབྲེལ་ཐོགས་སེམས་ཅན་ཐམས་ཅད་བླ་མ་དུས་ཀྱི་འཁོར་ལོའི་གོ་འཕང་རིན་པོ་ཆེ་མྱུར་དུ་
ཐོབ་པའི་སྨོན་པ་བཅས་རྩོམ་པ་པོས།།
-
-
-
-
-
་
་
!
-
བ
-
བsedc.oཅད་༤
--
-
727
